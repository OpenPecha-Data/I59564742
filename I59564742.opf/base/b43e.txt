[A:toc-1]dkar chagmchod brjod dang rtsom par dam bca' ba/ (1)'dzam bu gling pa'i rgyal rabs spyi byings kyi stong thun zur tsam (3)'dzam bu gling pa'i yul khams dang mi'i rigs
rus kyi rnam dbye/ (5)rgyal rabs kun gyi mchog gyur rgya gar rgyal rabs/ (10)bcom ldan 'das kyi rnam thar las 'phags pa'i mdzad pa bcu gnyis bstan tshul/ (15)ston pa'i
sku tshab bzhengs tshul/ (32)bstan pa'i gtad rabs/ (35)bstan pa'i gnas tshad/ (37)bka' bsdu rim pa gsum du mdzad tshul/ (38)

[A:toc-2]'phags yul bal po'i rgyal rabs/ (51)blo ldan rgya nag rgyal rabs/ (62)dpa' bo mi nyag gi rgyal rabs/ (74)chos rgyal bod kyi rgyal rabs/ (77)bod kyi blon chen mdzangs
pa mi bdun gyi byung tshul/ (130)chen po hor gyi rgyal rabs cha lag tshang ba/ (132)dbus gtsang khri skor gyi dud grangs dang / 'ja' mo 'dzin lugs/ (139)khri skor bcu
gsum gyi dud grangs dang 'ja' mo 'dzin lugs/ (156)dpal ldan sa skya 'khon gyi gdung rabs bstan pa/ (159)sa skya'i bu chen shar nub gung gsum dang / khang gsar chen mo ba'i
byon tshul/ (187)

[A:toc-3]dbus gtsang dpon chen dang / sa skya nang chen rim pa'i byon tshul/ (191)khri skor mchog gyur zha lu ba'i byung tshul dang / myang yul chags lugs/ (196)lha dbang sprul
pa dpal ldan shar dga'i byung tshul/ (201)ma sangs sprul pa stag sna rdzong pa'i byung tshul/ (213)gnod sbyin sprul pa rnam rgyal gling pa'i byon tshul/ (225)bod du
bstan pa phyi dar dang / mkhas grub sde dgon byung tshul/ (233)jo bo rje'i slob rgyud dang / bka' gdams pa'i byon tshul/ (238)rngog lo khu dbon gyi slob rgyud dang / bshad
grwa dar tshul/ (242)smad 'dul gyi bshad rgyud/ (247)

[A:toc-4]bod du bla chen mkhan rgyud dang / spu tsho mkhan rgyud/ paN chen mkhan rgyud rnams byon tshul/ (249)tshogs pa sde bzhir gyes tshul/ (251)dgas po bka' brgyud byon
tshul/ (253)phag mo gru pa'i chos rgyud dang / bla rabs byon tshul/ (264)dpal phag mo gru pa'i dpon rabs byon tshul/ (267)lha pa'i bla rabs chos rgyud byon tshul/ (272)shangs
pa bka' brgyud rin chen bdun byon tshul/ (274)chos rgyal 'phags pa'i shes bya rab gsal las/ snod bcud kyi chags tshul mdor bsdus/ (282)yig tshang gi mdzad byang dang
smon lam/ (290)

mchod brjod dang rtsom pa dam bca' ba// bla ma dang mgon po 'jam pa'i dbyangs la gus pas phyag 'tshal lo/ /chos kyi rgyal po skyabs gsum 'dus pa'i sku/ /chos kyi dbang phyug
khams gsum 'dren pa'i mchog /chos kyi 'byor pas stong gsum dbul ba sel/ /chos rje bla ma dus gsum mkhyen la 'dud/ /bskal bzang 'di la srid pa gsum gyi mgon/ /mtshan bzang
dpe byad brgyad cu'i gzi 'od 'bar/ /rigs bzang zas gtsang sras po lha'i lha/ /blo bzang kun mkhyen rgyal po'i zhabs la 'dud/ /byams pa'i thugs kyis log pa'i lta ba 'joms/
/snyan dbyangs gsung gi 'gro la chos char 'bebs/ /smra ba'i phyogs la mi 'jigs seng ge yi/ /spobs pa mchog stsol rgyal sras sku la 'dud/ /bstan pa yun ring gnas phyir
ston pa yis/ /bstan 'dzin skyes bu'i mthun rkyen sgrub pa dang / /bstan la gnod byed dgra bgegs tshar gcod pa'i/ /bstan srung lha chen dpal 'bar rgyal gyur cig/de ltar mchod
par brjod nas/ dam pa rnams dgyes pa'i 'bel gtam mkhas rmongs dbye ba'i gzhi/ /rgya gar rgya nag ge sar stag gzig dang / /bal po hor sog mi nyag rgyal rabs dang / khyad
par bod yul gangs can khrod 'di ru/ bstan pa'i gsal byed lo paN khu dbon sogs/ /mkhas grub du mas dka' ba brgya phrag gis/ /dge 'dun sde btsugs bshad sgrub bskyangs tshul
dang / /de'i

sbyin bdag sde dpon byams ldan rnams/ /rim par byon nas bstan pa'i bya ba dang / /rang gzhan phan bde'i dpal la bkod tshul gyi/ /yig tshang ngo mtshar 'phreng ba mtha' yas
rnams/ /bdag rmongs blo yis srad bur brgyus la nus/ /'on kyang bstan la gus zhing mkhas pa yi/ /phyag srol mthong la blo mos che ba dang / /gong ma'i rnam thar dam pa'i gleng
'os rnams/ /brjed du phangs nas sangs rgyas 'jig rten 'dir/ /byon pa'i tshul dang bka' chems bka' khol dang / /rgyal rabs rkyang khugs blon po'i zhal gdams dang / /sba
bzhed yar lung jo bo tshal pa dang / /bu ston gyis mdzad chos 'byung chen mo sogs/ /yig tshang sna tshogs legs bsdus brjed byang dang / /blo gsal mdzes pa'i rgyan la phan
phyir du/ /mdor bsdus don gsal 'di nyid bdag gis bris/ /mkhas pa'i tshogs kyis bzod pa mdzad par rigs/ /rgya bod kyi yig tshang mkhas pa dga' bar byed pa'i mchod brjod
dang gleng gzhi bstan pa phyogs dus thams cad du dge legs 'phel bar gyur cig/ //

'dzam bu gling pa'i rgyal rabs spyi byings kyi stong thun zur tsam bzhugs so/ / oM swa sti/ sngon bsags bsod nams du mas rgyu byas zhing / /rigs rus cho 'brang ldan pas rkyen
byas te/ /rgyu rkyen rten 'brel 'dzoms pas gling bzhi la/ /'khor lo'i sgyur rgyal rnams la'ang bstod par bgyi/ /spyi ru lha mi'i rjer gyur rgyal rigs la/ /rgyas par phye
na sum brgya drug cu yod/ /de las bsdus na rnam pa gnyis bshad de/ /dag pa sangs rgyas rje dang ma dag sems can rje/ /sangs rgyas rje ni sku gsum 'gro don mdzad/ /sems
can rje la rnam pa lngar dbye nas/ /stong gsum dbang byed spyi phud rgyal po dang / /sa 'dzin rgyal po phyogs skyong rgyal po dang / /rigs drug rgyal po 'dzam gling rgyal
po dang / /lnga po de yang 'dzam gling sog kha'i rgyal po la/ /bskos dang gdung rgyud glo bur rgyal por bshad/ /rgyal po de gsum 'khor los sgyur rgyal rkyen/ /de la spyi
phud rgyal po tshangs pa dang / /sa 'dzin brgya byin phyogs skyong rgyal chen bzhi/ /rigs drug rgyal po gshin rje chos rgyal dang / /'dzam gling gdung rgyud rgyal po mang
bkur rgyud/ /'khor lo sgyur rgyal spyi bo skyes la sogs/ /gser dngul zangs lcags dbang sgyur rgyal po yin/ /bod kyi rgyal po glo bur rgyal por grags/ /bskos pa'i rgyal
po phyogs bzhi'i rgyal po yin/ /rgya gar chos kyi rgyal por bsko ba ni/ /

byin rlabs bum pa glang chen snas bzung nas/ /de yis su la dbang bskur de la bkod/ /rgya nag gtsug lag rgyal por bsko ba ni/ /rgya'i khang pa shin tu mtho ba la| /shel gyi
skas btsugs su thar de la bsko/ /ge sar dmag gi rgyal por bsko ba ni/ /dpag chen bzhis mda' bzhi char phyogs bzhir 'phangs/ mda' bzhi dus su zin na de la bsko ba yin/ /stag
gzig nor gyi rgyal por bsko ba ni/ /rin chen gling nas nor bu sus lon gyis/ /nor gyi bdag po de la bsko ba yin/ /bskos pa'i rgyal po bzhi'i ston pa ni/ /rgya gar rgyal
po sngon sbyangs las 'phro can/ /sangs rgyas chos kyi snod du rung bas na/ /rgyal ba shAkya thub pas ston pa mdzad/ /rgya nag gtsug lag dpyad kyis 'dul gzigs nas/ /mkhyen
rab bdag po 'phags pa 'jam dpal gyis/ /gab tse sum brgya drug cu ston par mdzad/ /ge sar dmag gi 'dul bar gzigs nas su/ /lha mo panytsi ka yi bu lnga brgya po/ /de 'dra
dmag tu sprul nas ston pa mdzad/ /stag gzig nor gyi 'dul bar gzigs nas su/ /'phags pa nor 'dzin sku sprul ston pa mdzad/ /rgya gar chos rgyal ma rig mun pa sel/ /rgya nag
rgyal po legs nyes me long ston/ /ge sar rgyal po dmag gis dgra dpung 'dul/ / stag gzig rgyal pos dbul ba'i sdug bsngal sel/ /zhes bshad pa rnams rgyal rabs spyi yi stong
thun zur tsam mo// //

'dzam bu gling pa'i yul khams dang mi rigs rus rnam dbye bzhugs so/ / oM swa sti/ srid pa'i gter kha bang mdzod 'dzoms pa'i mthus/ /mi srid bya ba gang yang med pa'i phyir/
/khams gsum gling bzhi khyad par rgya bod na/ /yul grangs mi rigs rnam 'gyur 'di ltar snang / /de'ang lho 'dzam bu gling pa yul gru che chung dang / mtha' dbus kyi ngos
'dzin/ mi rigs/ skad rigs kyi rnam dbye mang du bstan cing / khyad par dam pa'i chos kyi 'byung khungs/ yul gyi dbus rgya gar rdo rje gdan la ngos 'dzin pa mang la/ mdo rgyud
nas kyang bshad pa ni chos dar sa yin pa la dgongs so/ /'dzam bu gling gi sa tshad dang yul khams kyi dbye gnas bstan pa lugs gcig la/ 'dzam gling sog kha 'di dbyibs
shing rta lta bu sog pa'i yu ba lcags ri'i ngos la bstan pa la dpag tshad phyed dang bzhi dang / gzhan phyogs gsum la dpag tshad stong phrag gnyis gnyis so/ /de'i shar gyi
gling g.yog rnga yab na/ ljon pa rta mgo can gyi rgyal khams yod cing / nub kyi rnga yab gzhan la/ yaksha srin po'i rgyal khams yod de/ gling g.yog gnyis po'ang dbyibs
gong dang 'dra zhing / rgya ni gling che ba'i phyed ma'i tshad do/ /'dzam gling 'di la yul gru chen po dgu yod par 'dod de/ shar na rgya nag dang khri bstan/ lho na rgya
gar dang kha che/ nub na stag sde dang / gzig 'phan/ byang na khrom dang /

ge sar gnyis/ dbus na bod yul gangs kyi ra ba dang dgu zer ste/ 'dzam gling gi sa tshad kyi lte ba/ bod gangs can 'di yin par 'dod pa ni/ sa mtho/ ri mang / gangs chags/ chu
bo thams cad 'di nas phyi mtha' rnams la babs pa'i phyir gyis/ 'di nyid sa'i dbus lte ba yin par 'dod do/ /bod kha ba can gyi rgyal khams dang / phyogs bzhi'i rgyal khams
kyi mtshams na/ srid pas bskos pa'i rdo ring chen po bzhi yod de/ shar phyogs rgya nag po dang bod kyi sa mtshams sha phud gangs dkar lha'i yul na/ 'gron bu dung gi rdo
ring btsugs pa yan chad/ lho phyogs rgya dkar po dang / bod kyi so mtshams nyug ma bu khur srin gyi mthing shun/ g.yu'i rdo ring btsugs pa tshun chod/ nub phyogs stag gzig
dang bod kyi so tshams/ skang ma skang gcig klu'i yul na/ sha tshe dngul gyi rdo ring btsugs pa man chad/ byang phyogs khrom ge sar dang bod kyi so mtshams ma sma'i lu
rgyud sman gyi yul na/ ra gan gser gyi rdo ring btsugs pa tshun chad/ de rnams bod kha ba can gyi sa tshad du rtogs par byed cing / rdo ring bzhi po de la/ sbom phra pho
'dom lnga bcu'i 'khor dang / dpangs la pho 'dom gnyis brgya re yod par byed do/ /bod la yul gru chen po gsum yod pa ni/ stod mnga' ris skor gsum gangs dang g.ya'i ra ba
rdzing dang 'dra ba la yul gru chen po gcig smad lha ri chu drug la/ nags dang ne'u ljongs zhing dang 'dra ba la yul gru chen po gcig bar dbus gtsang ru bzhi brag dang chu
'thab pa yur ba dang 'dra ba la yul gru chen po gcig te/ de gsum mo/ /dang po bod kha ba can gyi rgyal khams zer zhing / bar skabs su lha srin mang po'i 'dzin pa'i dus
na/ gdong dmar can gyi yul zer

ba'ang byung / de rting bod rgyal gri gum btsan po'i sras/ bar pa bya khris/ spu bo brag thog tu byon/ spu bo'i rje mdzad/ rting la yar gdan drangs/ spu de gung rgyal bya bar
mtshan gsol/ bod kyi rgyal por bskos/ de'i mnga' zhabs su gyur phyin na/ spur rgyal bod kyi yul bya ba 'di byung bar gda'o/ /rgya dkar po'i yul de/ dar dkar gyi yol ba
brkyangs pa dang 'dra/ rgya nag po'i yul/ mkhris pa gcong la bskyur ba dang 'dra/ bal po'i yul gzhong pa dang 'dra ba/ zhang zhung yul bshang kha'i sbubs 'dra/ lho kha bzhi
ra skor 'dra/ kong po'i yul bre 'dra/ bod zal mo'i sgang 'dra ba zer ba rgyal rabs khugs pa thugs rje chen po'i yang tig las gsungs so/ /'dzam bu gling na rgyal khams
che chung bcu gsum yod pa'i/ mi dngos can gyi 'dzin pa lnga ni/ rgya gar chos kyi rgyal khams/ rgya nag rtsis kyi rgyal khams/ stag gzig nor gyi rgyal khams/ khrom ge sar
dmag gi rgyal khams/ bod yul kha ba can gyi rgyal khams dang lnga'o/ /mi ma yin pas 'dzin pa'i rgyal khams brgyad ni/ og ma sbal 'byar rgyal khams/ the rings mig gis rgyal
khams/ skyer chab sme sha can gyi rgyal khams/ sog po spre'u lag can gyi rgyal khams/ rgya mo khyi khyo can gyi rgyal khams/ tshe tshe ra mgo can gyi rgyal khams/ sna
bo che bong bu'i rgyal khams/ tsu ta rkang gcig pa'i rgyal khams dang brgyad do/ /zhib par phye na/ 'dzam bu gling pa la/ mi rigs mi 'dra ba sum brgya drug cu/ skad rigs
mi gcig pa bdun brgya nyi shu/ lus kyi rnam 'gyur mi 'dra ba bcu bdun/ rus pa lces 'gyur tshad gcig ming kha nas thon tshad gcig yod

par bshad na'ang / rus kyi phyi mo bcu gnyis tsam la bsdus so/ /de la rgyal rigs rnams che ba/ rje rigs rnams mthun pa/ bram ze'i rigs rnams gtsang ba| dmangs rigs rnams mang
ba dang bzhi las/ spyi'i rigs bzhi zer te/ 'dzam bu gling pa'i mi rigs thams cad 'di bzhir 'dus so/ /bar gyi rigs bzhi ni/ rgya gar ba lha las chad pas/ saMskri ta lha'i
skad du smra/ rgya nag pa klu las chad pas/ na ga tri ta klu'i skad du smra/ hor lha ma yin las chad pas/ a su tri ta lha ma yin gyi skad du smra/ bod spre'u dang brag
srin mo las chad pa ni/ a wa bhraM sha tri ta 'dre'i skad du smra ba dang bzhi'o/ /nang gi rigs bzhi ni/ stong dang / ldong dang / se dang / dmu rnams te/ 'di bzhi las bod
mi phal che ba gyes par bshad pas/ 'di rnams la rus kyi phyi mo bcu gnyis zhes grags/ yang lugs gcig la/ phyi'i mi'u rigs bzhi ni/ spang phug gi phyi ba dang / ko kyong
gi sbal pa dang / spra dang / spre'u de bzhi'o/ /nang gi mi'u rigs bzhi ni/ gam shang rgya dang / gyim shang hor/ kha le mon/ spu rgyal bod dang bzhi'o/ /de'i nang nas/
rgya la grol cha gnyis su gyes pa ni/ dmu rus dang / ke la'o/ /hor la yang gnyis su gyes pa ni/ srin tsha dang / lha tsha'o/ /mon la rigs gsum byung ba ni/ mon rang rgyud
pa dang / rgya bod mtshams kyi mi nyag kong po dang gsum mo/ /bod la mi'u gdung drug tu grol te/ de yang bod khams pa'i lugs la/ sngon yul rma kha shu g.yag shur bya ba'i
gong khar/ srid pa rgya lu thing ge zhes pa la bu gsum byung ba la rgya bod hor gsur du gyes pa'i/ bod mi khri tho chen po bya ba de la bu drug byung ba ni/ dbra 'bru
ldong gsum lga dang bzhi/ nu bo was dha gnyis dang drug

bod kyi mi bu gdung drug des/ rma kha shu ras ldebs stag bya ba der/ bod ma gsum bu drug sa bgos byas/ dbra'i phra mo rab phra thob/ 'bru'i 'bru mo khrom khrom thob/ ldong
gi pa ma le sang thob/ sga'i sga mo me po thob/ dbra sdes rgya bod so mtshams su/ mtshams kyi mda' ra gong ma bzung / de la che rgyud gong nas ma shor ba/ pho bo ldong gi
bu rgyud yin/ mthu chen dam tshig ma nyams pa/ se khyung dbra'i bu rgyud yin/ dpa' rgya stag mche sder ma nyams pa/ a lcags 'bru'i bu rgyud yin/ phyugs g.yang mo'i mkhal
tshil ma zhu ba/ rmu tsha sga'i bu rgyud yin/ /pho bo ldong la che drug yod/ stod na pa tshab 'bring g.yas gnyis/ /bar na ro che rag shi gnyis/ /smad na mi nyag gyi then
gnyis/ /che drug 'chan gyi btsun drug de/ /gi ri mdo dang gling pa gnyis/ /ro rje phu dang 'da' ba gnyis/ /gyi than rgyas bsdus che chung gnyis/ /de che btsun spel ma bcu
gnyis yin/ /se khyung dbra la 'chad drug yod// stod na zhang zhung khyung po gnyis/ /bar na mar pa spu rang gnyis/ /smad na re khe nyag le gnyis// 'chad drug 'chan gyi
btsun drug de/ /ki la rme sha rme tshan gnyis/ /brag ru la gu rdo nye gnyis/ /nyag le kho bo kho 'dre gnyis/ /che btsun spel ma bcu gnyis yin/ khri zam 'bru'i che drug de/
/shar na king dang rong po gnyis/ /lho na bhe dang ri thog gnyis/ /smad na 'grom dang ngo gro gnyis/ /'chad drug 'chan gyi btsun drug de/ /a dang spos dang tsha khrom gsum/
/zhugs pa bstod nye nyer gre gsum/ /che btsun spel ma bcu gnyis yin/ /rmu tsha sga'i 'chad drug de/ /thod rus stag tu stod na yod/ /bya can khrab tsan stod na yod/ /bya
che span ston stod na yod/ /'chad drug 'chan gyi btsun drug de/ /sga la gyes pa yul sa gnyis/ /bstan rus yul stag 'grog sta gnyis/ / dba'as la che skor chung skor gnyis/
/ che btsun spel ma bcu gnyis yod// //

rgyal rabs kun gyi mchog gyur rgya gar rgyal rabs bzhugs so/ /na ma sarba buddha bo dhi satwa bhe/ kun mkhyen kun la mkhas pa'i zas gtsang sras/ /lha'i lhar gyur srid pa gsum
gyi mgon/ khams gsum mun pa'i smag rum sel mdzad pa/ /bu ram shing pa'i gdung 'dzin zhabs la 'dud/ /'dren mchog de yis mi mjed 'jig rten 'dir/ /gzigs pa lnga yis 'gro
ba'i don la byon/ /rgyal ba'i zhing mchog rgya gar rgyal rabs 'di/ /rgyal rabs kun gyi rtse mor 'bri bar bya/ /thog mar 'dzam gling 'di na mchog gyur pa/ /zas bzhi ming drug
tha dad rnam gsum gyi/ /kun nas 'byor pa sngon med mi yi bdag/mang pos bkur ba'i zhabs la phyag 'chal lo/ /de yang sngon rabs dang da ltar byung ba'i lo rgyus/ kha dog
sna tshogs pa las/ dang po rgyal po mang pos bkur ba'i gdung rabs 'di/ sngon la bshad par bya ba yin te/ 'dzam bu gling 'di dang po byung ba dang / mchog tu gyur pa'i phyir
ro/ /dang po stong gsum 'jig rten gyi khams 'di chags pa na/ /'dzam bu gling 'di chus rgya mtsho chen po'i steng du/ rlung gis bsrubs pa'i spris ma mar gsar lta bu'i
sa chen po 'di chags zhing / 'od gsal gyi lha 'ga' zhig tshe 'phos nas der mir skyes nas/ rang 'od kyis rang gsal zhing mkha' la 'gro la/ dga'

bde'i zas kyi 'tsho zhing / tshe lo dpag tu med pa thub par byung ngo / /de'i tshe gza' skar dus tshes pho mo'i dbye ba gang yang med do/ /der mi gcig gis sa'i bcud ro bzang
po dang ldan pa zhig rnyed/ de myangs pas thams cad rim gyi kha zas za zhing / sgyu lus lci ba dang 'od kyang nub/ nyi zla gza' skar dus tshigs nyi nub la sogs pa byung
ngo / /sa'i bcud de nub nas rim gyi dman te/ bdud rtsi sa'i zhag myu gu'i tshal ma rmos pa'i lo thog byung ba rnams rim par zos pas pho mo'i dbang po byung ste/ 'khrig pa
spyod pa byung ngo / /de yi ngo tsha skyobs pa la khang pa byung / de'i sngon lo thog la gsog 'jog dang dbang ris med cing / nam dgos dus su len/ brngas ma thag skye ba
la mi gcig gis gsog 'jog byas pas/ 'bru ngan cing phub sog can du gyur/ gcig gis ma byin par blangs pas kun bgros nas gzugs dang spyod pa phun sum tshogs pa'i mi gcig rgyal
por skos/ de la zhing pa kun gyi lo tog gi drug cha re phul bas/ rgyal po sa'i drug cha dbang zer ba de nas byung zhing / mang pos bkur ba'i rgyal po zhes bya bar grags
la/ lho 'dzam bu gling pa'i rgyal po'i thog ma yin no/ /mang bkur rgyal po de'i yab lha chen po/ de'i yab lha rgyal ba nas yar la/ rim pa bzhin/ lha gzigs ldan bkra shis/
lha dbang po lag pa/ 'khor ba dung skyong / dri med dpung mdzes/ bshad can nam bshad dang bdun no/ /yar 'ded kyi lha bdun zer ste/ lung gsal po mi 'dug na'ang / 'di ni
bsam gtan bzhi pa'i gnas nas chad pa yin zer ro/ /mang pos bkur ba'i bu rgyud rim pa bzhin/ 'od mdzes/ dge ba/dge mchog gso sbyong 'phags rnams sngon gyi rgyal po sde lnga'o/
/'di rnams kyi

ring la/ mi'i ming la rim pa bzhin/ sems can/ tshur shog rme ba can/ sprin mgrin/ ta li skang ngo / /gso sbyong 'phags kyi spyi bo'i lba ba rdol ba las skyes pa/ rgyal po nga
las nu ni gling bzhi dang / rgyal chen rigs bzhi dang / sum cu rtsa gsum man la gser gyi 'khor los dbang bsgyur ro/ /de nas mi'i ming mi zhes bya ba 'di byung ngo / /nga
las nu'i brla g.yas pa las skyes pa mdzes pa/ de'i brla las nyer mdzes/ de'i brla las mdzes can/ de'i brla las mdzes ldan rnams 'khor los bsgyur ba'i rgyal po lnga te/
rim pa bzhin du/ gling bzhi dang / gsum/ gnyis/ gcig la/ gser dngul zangs lcags kyi 'khor los dbang bsgyur ro/ /de'i dus su bskal ba rdzogs ldan skye dgu'i tshe lo bzhi
khri pa/ bram ze'i rigs kyi sangs rgyas 'khor ba 'jig 'jig rten du byung ngo / /de'i bstan pa dam pa'i chos ni lo brgyad khri'i bar du gnas par bshad/ mdzes ldan bu ni bzang
po nas/ bu rgyud rim pa bzhin rgyal rabs sum cu'i mthar/ kun nas 'od zer zhes bya ba'i rgyal rabs brgya tham pa yul gru 'dzin du byung / de nas rim par rgyud de/ yul
dmag gi mi tshugs pa la sogs pa'i yul chen po bcu drug dang / sangs rgyas de'i bstan pa'i ring la rgyal rabs drug 'bum gcig khri drug stong nyis brgya dang gsum byung ngo
/ /de nas bskal ba gsum ldan tshe lo gsum khri pa'i dus su/ bram ze'i rigs kyi sangs rgyas gser thub byon/ de'i dam pa'i chos lo lnga stong gnas par bshad do/ /de nas yul
dmag gis mi tshugs pa la sogs pa yul chen bzhi/ sangs rgyas de'i bstan pa'i ring la/ rgyal rabs nyis 'bum drug khri chig stong brgya dang lnga bcu byung ba'i tha ma rgyal
po

kri kri yin ste/ bskal ba gnyis ldan tshe lo nyi khri pa/ rgyal rigs kyi sangs rgyas 'od srung byon/ de'i dam pa'i chos tshe lo brgyad khri gnas par bshad do/ /kri'i kri'i
bu rgyud brgya tham pa yul gru 'dzin du byung ba tha ma rna ba can no/ /de la bu go'u ta ma dang / bha ra dhwa dza gnyis las/ nu bos rgyal srid bzung ngo / /go'u ta mas nags
na bsam gtan sgom/ de'i skabs su g.yon chen padma'i rtsa lag gis/smad 'tshong ma 'gro ba bzang mo bsad pa'i nyes pa go'u ta ma la dkris pas/ bha ra dhwa dzas rang gi
phu bo yin pa dang / nyes pa med par ma shes/ go'u ta ma khrims las bsgral/ de 'chi khar rang gi mkhan po mdog nag dang 'phrad nas/ bden pa brjod pas/ mkhan po gser mdog
tu gyur/ des tshul bzhin ma yin pa chags pa yid la byas/ sa bon zags pa las sgo nga'i nang nas khye'u byung ba mkhan pos/ bu ram shing gi tshal du nyi ma la bskyangs pas/
ming nyi ma'i gnyen dang / bu ram shing par btags so/ /phyis bha ra dhwa dza bu med par shi go'u ta ma btsal bas ma rnyed/ sngar gyi lo rgyus zhus pas thams cad mya ngan
du gyur/ khye'u gnyis po blangs nas rim par rgyal sar bskos so/ /'di la bu ram shing pa'i steng zer ro/ /de'i bu rgyud brgya tham pa yul gru 'dzin du byung ba'i tha ma/
'phags skyes po/ de la bu rgyud gsum skyes/ ma de shi nas/ rgyal rigs dbang chen nyi 'og rgyal po zhes bya ba'i bu mo khab tu blangs/ de la bu byung na rgyal sar 'don pa'i
chad byas pas/ bu byung ba rgyal srid dgar ming btags rgyal por bskos/ phu bo gsum po rang rang gi sring mo dang bcas te spyugs pas chu bo skal ldan shing rta'i 'gram du/
ri dwags gsod cing lang tsho rgyas pa dang / drang srong

gis gnang ba byin nas/ mas dben pa'i ming sring 'grogs pas rgyud mang du 'phel ste/ ser skya dang lhas ldan du grong khyer chen po mang du byung ste/ yab kyis de'i rgyu mtshan
tshor nas/ de bzhin phod pa phod pa byas pas/ shAkya shAkya zhes grags so/ /'di la shAkya'i rigs kyi ya mtshan zer te/ rigs phal pa ma 'dres pa'i phyir ro/ /phyis rgyal
srid dgar la bu med par shi phu bo rnams rim par rgyal sar bskos pas/ che rgyud la shAkya chen po/ 'bring rgyud la shAkya ri brag pa/ chung rgyud shAkya li tsa byi'i rgyud
zhes pa grags shing / rgyal po dka' thub can gyi rgyud lnga khri lnga stong / ser skyar byung ba'i tha ma shing rta bcu pa'o/ /de rnams kyi rgyud pa bcu gcig gis tha
ma gzhu brtan la sras seng ge 'gram dang / seng ge sgra'o/ /phu bo'i sras zas gtsang / zas dkar/ bre'o zas/ tshad med zas so/ /zas gtsang gi sras rgyal po don grub dang
/ gcung dga' bo/ zas dkar la/ rgyal ba dang bzang ldan/ bre'o zas la/ ming chen dang ma 'gag pa/ tshad med zas la/ kun dga' bo dang / lhas sbyin no/ /rgyal po don grub kyi
sras sgra gcan 'dzin bzang po yin te/ 'di yan gyi shAkya chen po'i rgyud bar ma chad zer de/ rgyal po zas gtsang yan/ sangs rgyas 'od srung gi bstan pa'i ring la/ rgyal
rabs lnga khri lnga stong nyis brgya nyi shu rtsa gcig byung ngo / /de'i rting du rgyal bu don grub dang / sras sgra can 'dzin bzang po yan nas/ mang pos bkur ba'i rgyal
po man kun dril bas rgyal rabs dgu 'bum sum khri nyis stong bdun brgya bcu gsum byung ngo / /rgya gar chos rgyal rgyal rabs 'di bris pas/ /dge ba'i chos lugs lugs bzhin
dar ba dang / /bshes gnyen chos mdzad mdzad 'phrin rab rgyas zhing / /zhing 'dir thub bstan bstan pa gnas par shog /dge legs 'phel bar gyur cig/ / /

bcom ldan 'das kyi rnam thar las 'phags pa'i mdzad pa bcu gnyis bstan tshul/ dang por rgyal po don grub mi mjed 'jig rten gyi khams 'dir byon pa ste/ nyan thos pa na re/ skye
ba dpag tu med pa'i sngon nas tshogs gnyis bsags pa'i skyes bu rang rgyud pa gcig rgyal po zas gtsang gi sras su 'khrungs pa yin zer/ byang sems pa rnams ni/ 'di so so
skye bo yang ma yin/ yang dag par rdzogs pa'i sangs rgyas kyang ma yin zer/ gsang sngags pa rnams ni sngon bskal ba me long gi 'byung gnas zhes bya ba la/ lam lnga/ sa bcu
bgrod nas sangs rgyas tshar ba de'i sprul pa yin zer/ gang ltar yang dang po byang chub mchog tu thugs bskyed/ bskal ba grangs med gsum du tshogs bsags/ sgrib pa sbyangs
pa'i mthar mngon par rdzogs par sangs rgyas par thams cad mthun pas/ de yang thugs bskyed lugs mdo sde snying rje pad dkar las/ 'di dang po bram ze rgya mtsho'i rdul du
gyur tshe thugs bskyed ces pa dang / bskal bzang las/ sman par gyur tshe thugs bskyed/ drin lan gsab par dmyal ba'i lcags bsregs kyi thang la/ shing rta 'dren pa'i gyad
du 'khrungs tshe thugs bskyed/ phung po gsum par tshong dpon gyi bu sngon dgar gyur tshe'am/ yang na rdza mkhan gyi khye'u snang byed du gyur tshe/ sangs rgyas thub pa chen
po'i drung du 'khar ba'i bum pa

gcig dang / dkar sha pa ni rdog po lnga/ mchil lham zung gcig /gdugs gcig rnams phul nas/ bde bar gshegs pa khyed sku ci 'dra dang / /'khor dang sku tshe'i tshad dang zhing
khams dang / khyed kyi mtshan mchog bzang po ci 'dra ba/ /de 'dra kho nar bdag sogs 'gyur bar shog /ces pa'i smon lam btab nas thugs bskyed par bshad do/ /de rting bskal
ba grangs med gsum du tshogs bsags par/ sangs rgyas rin chen gtsug tor can yan gyis grangs med dang po rdzogs/ sangs rgyas mar me mdzad yan gyis grangs med gnyis pa rdzogs/
rnam gzigs yan gyi grangs med gsum pa rdzogs par bshad de/ rnam gzigs mar me rin chen gtsug /grangs med gsum gyi tha mar byung / /dang po shAkya thub pa'o/ /zhes pa ltar
'dod do/ /grangs med kyi ngos 'dzin nyan thos pa'i lugs la mdzad nas dang po rdzogs pa lung las/ sangs rgyas shAkya thub pa nas/ /'dren pa yul 'khor skyong gi bar/ /bdun
khri lnga stong tshang ba yis/ /sangs rgyas rnams ni ngas mchod do/ /zhes so/ /gnyis pa rdzogs pa lung las/ sangs rgyas legs mdzad nas bzung te/ /dbang po rgyal mtshan
thug gi bar/ /bdun khri drug stong tshang ba yis/ /sangs rgyas rnams ni ngas mchod do/ /zhesaso/ /gsum pa rdzogs pa lung las/ sangs rgyas mar me mdzad nas ni/ /sangs rgyas
'od srung bar dag tu/ /bdun khri bdun stong tshang ba yi/ /sangs rgyas rnams ni ngas mchod do/ /zhes so/ /theg pa chen po'i lugs la/ gong ltar khyi'u snang byed kyi thugs
bskyed pa nas bzung ste/ sa dang po ma thob kyi bar la bskal ba grangs med dang po/ de'i dus so so skye bo'i lus grangs med blangs rting tshogs kyi lam du zhugs nas/
dge ba spel ba dang / sbyor lam las 'bras la nges shes skyes te/ de'i bar la sangs rgyas bdun khri lnga stong la bsnyen bkur byas pa'i tha ma la/ sangs rgyas rin chen gtsug
tor can yin

no/ de ltar sa dang po rab tu dga' ba thob nas/ mthong lam chos nyid bden pa rdzogs te/ sa gnyis pa dri ma med pa nas/ sgom lam la zhugs/ sa gsum pa 'od byed pa/ bzhi pa 'od
'phro ba/ lnga pa spyangs dka' ba/ drug pa mngon du gyur pa/ bdun pa ring du song ba'i sa thob pa man la/ grangs med gnyis pa'o/ /de'i bar la sangs rgyas bdun khri drug
stong la bsnyen bkur byas pa'i tha ma la/ sangs rgyas mar me mdzad yin no/ /de'i rting la sa brgyad pa mi g.yo ba/ dgu pa legs pa'i blo gros/ bcu pa chos kyi sprin thob
pa'i dus su/ byang chub sems dpa' dam pa tog dkar por gyur cing / de man gyi grangs med gsum du tshogs bsags nas/ de'i ring la sangs rgyas bdun khri bdun stong la bsnyen
bkur byas pa'i tha ma la/ sangs rgyas rnam gzigs yin no/ /de ltar bskal pa grangs med gsum du tshogs bsags nas/ sa bcu non cing / sa gnyis pa nas bcu'i bar la/ sgom lam la
sgom pa 'phel ste/ sa bcu gcig pa kun tu 'od dang / bcu gnyis pa ma chags padma can dang / bcu gsum pa rdo rje 'dzin pa'i sa sangs rgyas kyi go 'phangs brnyes pa'i tshul
'og nas bshad pa ltar ro/ /thub pa'i mdzad pa bcu gnyis dngos la/ 'jig rten pa'i mdzad pa lnga la lhum su zhugs pa/ sku bltams pa/ gzhon nu rol rtsed mdzad pa/ btsun mo
khab tu bzhes pa/ rgyal srid bzung ba rnams so/ /'jig rten las 'das pa'i mdzad pa lnga ni/ rab tu byung ba/ dka' ba spyad pa/ chos 'khor skor ba/ cho 'phrul bstan pa/ bdud
btul cing sangs rgyas pa rnams so/ khyad par can gyi mdzad pa gnyis ni/ rtag tu re ba rnams sun 'byin pa'i phyir/ mya ngan 'das pa'i tshul bstan pa dang / phyi rabs spro
ba skyed pa'i phyir/ sku gdung ring bsrel cha brgyad du bgos pa dang / byin rlabs 'byung ba'i mdzad pa'o/ /de ltar mdzad pa bcu gnyis kyi dang po/ dam pa tog dkar por
gyur ste/ dga' ldan du bzhugs

pa'i dus su/ mi mjed 'jig rten gyi khams su snyigs ma lnga bdo bar ni/ sems can tshe dang / nyon mongs dang / lta ba dang / dus kyi snyigs ma rnams la dgongs nas/ dus kyi snyigs
ma ni pha dang bur 'thab pa/ tshe'i snyigs ma ni tshe lo brgya pa/ nyon mongs pa'i snyigs ma dug lnga rags pa / las kyi snyigs ma dge ba chung du spyod pa/ lta ba'i
snyigs ma log par spyod pa'o/ /gdul bya dus la babs par shes nas/ rtsod ldan gyi dus/ 'jam bu gling pa'i mi rnams tshe lo brgya pa'i skabs su/ dga' ldan du rgyal tshab byams
pa la dbang bskur nas/ 'dzam bu gling du gzigs pa lnga'i sgo nas/'byon par chas pa ni/ gnas dang rigs rgyud yab yum dus dang lnga la gzigs nas/ yul ni ser skya la sogs
pa grong khyer drug la gzigs/ rigs rgyal rigs la gzigs/ yab zas gtsang ma la gzigs/ yum sgyu ma lha mdzes la gzigs/ dus yum gso sbyong mdzad pa'i dus la gzigs/ nga ni
'dzam bu gling du chos ston pa la 'gro'o gsungs pas/ lha thams cad ma dga' ste/ thabs sna tshogs pa'i gshol btabs kyang ma thebs pa dang / lha'i bu gzi brjid dam pas de ltar
na/ glang po che'i gzugs su sprul nas byon na/ don che'o zer ba ltar/glang chen thal dkar mche ba drug ldan gcig tu sprul nas byon/ grong khyer ser skya'i pho brang na/
rgyal po zas gtsang ma yab yur rgyal srid skyong gin bzhugs pa'i tshes bco lnga'i zla ba nya gang ba la/ yur lha mo sgyu 'phrul ma gso sbyong la gnas pa'i spyi bo nas
glang chen thims par rmis te/ lhums su zhugs nas yum la dga' bde'i ting nge 'dzin mang po thugs la 'khrungs par gyur to/ /de'ang jo bo rjes bzhed pa'i/ sangs rgyas shing
pho byi ba'i dbyar 'bring po'i nya la lhums su zhugs/ glang lo dpyid tha chung gi tshes brgyad la sku bltams/ sa mo phag la sangs rgyas/ shing pho spre'u lo mya ngan 'das
par bshad cing / chos rje sa skya paNDi ta ni me mo yos la lhums su zhugs par bzhed cing /sa pho 'brug la sku bltams/ spyir zla tha chung skar ma sa ga'i nya ba'i tshes

bco lnga'i yang gcig na dbo zla ba'i tshes bcu bzhi'i nyin zer rgyal phur 'dzoms dus chu pho stag la sangs rgyas/ me mo smin drug zla ba'i tshes brgyad kyi zla ba ri mgo la
yol ba dang mya ngan las 'das phag la mya ngan las 'das par bzhed/ dpyid tha'i tshes brgyad skar ma rgyal la bltams par mthun no so/ /rgyal bu lhums su zhugs pa'i mdzad
pa de dang po'o/ /de ltar lhums su zla ba dgu ngo bcu bzhugs nas/ lum bi ni'i tshal du yum gyi phyag g.yas pas shing nya gro ta'i yal ga la 'jus pa'i 'og rtsib ma'i bar nas
sku bltams/ lhas me tog gtor/ brgya byin dang tshangs pas bstan/ lha klu thams cad kyi mchod pa phul/ dga' bo dang nyer dga' bo la sogs pas sku khrus gsol/ sku las 'od
zer 'phros bltams 'phral la phyogs bzhir gom pa bdun bdun bor bas/ zhabs rjes la padma re re byung cing / dge mtshan che ba'i tshigs su bcad pa re re gsung dus yab kyis/
gang tshe rkang gnyis gtso bo khyod bltams tshe/ /sa chen sogs bstod pa ni thub pa'i bstod pa'i thog ma'o/ /ston pa dang dus mnyam du yul dbus su rgyal po tshangs byin dang
/ padma chen po dang / dmag rgyal/ rtsib gyi mu khyud mtha' yas dang bzhi po la/ bu bzhi btsas pa ni/ gsal rgyal/ gzugs can snying po/ shar pa/ gtum po rab snang rnams
yin no/ /byang sems sku bltams nas zhag bdun nas yum 'das te/ sum cu rtsa gsum du skyes/ sru mo skye dgu'i bdag mos 'go byas/ ma ma brgyad la gtad nas 'phel skyed shin
du che'o/ /rgyal bu bltams pa'i mdzad pa ste gnyis pa'o/ /gsum pa ni de'i dus ri bo gru 'dzin na/ drang srong nyon mongs med ces pa/ 'jig rten chags 'jig la mkhas pa gcig
yod pa des/ 'od zer gyi snang ba

de mthong nas/ sangs rgyas sku bltams par shes shing / gzhan yang mtshan ltas mkhan rnams na re/ 'di ni rgyal srid bskyangs na 'khor los sgyur ba'i rgyal por 'gyur zhing /
rab tu byung na 'jig rten gsum gyi mgon du nges par 'gyur ro/ / zhes sogs mtshan ltas shin du bzang bar bcad te/ /mtshan yang rgyal po don grub tu gsol lo/ /yang drang srong
na re/ da lta rtsod ldan tshe lo brgya pa'i dus/ 'khor los sgyur ba'i rgyal po mi 'byung bas/ 'di ni da ste lo sum cu rtsa lnga nas mngon par rdzogs par 'tshang rgya
ba la the tshom mi za zhing / bdag ni rgas pas 'di'i chos mi thob par 'chi'o/ /zhes zer nas mya ngan byed la/ tsha bo mes sbyin la rgyal po 'di sangs rgyas dus khyed rab
tu byung zhig zer ba ltar byas pas/ mes byin dgra bcom pa thob pa'i mtshan ni 'phags pa ka ta ya na'o/ /shAkya'i rigs rnams kyi lha gnod sbyin shAkya 'phel gyi drung du rgyal
bu byon pas/ lha'i lhas phyag byas byung bas/ becom ldan lha'i lha'o zhes pa dang / de'i lam na shAkya'i rigs gdug pa can thams cad la 'tshe ba gcig yod pa des kyang
btud pas shAkya thub pa zhes grags so/ /de nas gzhon nu nyid nas yig dpon srin po'i go bya las 'bri klog dang / shAkya'i srid sgrub las rtsis dang / blon po lhar bcas las
'phongs dang / byang sems bzang po len las glang po che'i gnya' bar bzhon pa sogs/ rgyal po'i bya ba rnams slob par brtsam pa tsam gyis mkhyen te/ lhas byin la sogs rgyal
phran rnams dang / angga mangga dhar sgyu rtsal 'gran dus/ zhabs kyi mthe bong gi glang po che'i ro dpag tshad gcig gi bar la skyur bas/ sa gshong nge song ba ser skya
grong khyer gyi phyi rol na glang po gshong bya

ba yod do/ /mda'i rtsal 'gran pas/ shing rta la bdun lcags kyi phag pa bdun dang bcas pa phug nas/ mda' zug pa'i rjes na mda' chu khron pa skyes zer ba/ yan lag brgyad ldan
gyi chu yod do/ /gzhan yang rkyal dang shing sdong gcod pa la sogs pa rtsal sna gang la yang sus kyang 'gran par mi nus pas gzhon nu rol rtsed kyi mdzad pa ste gsum pa'o/
/bzhi pa de nas rgyal po'i dgung lo bcu bdun bzhes pa'i dus su/ shAkya lag na be con gyi bu mo grags 'dzin ma dang / dgung lo nyi shu rtsa gnyis pa'i dus/ shAkya du legs
kyi bu mo sa mtsho ma dang / nyi shu rtsa dgu bzhes dus shAkya dril bu sgra'i bu mo/ shAkya bza' ri dwags skyes ma rnams 'khor nyi khri nyi khri dang bcas pa khab tu blangs
pa ni/ btsun mo khab tu bzhes pa'i mdzad pa ste bzhi pa'o/ /lnga pa de ltar lo nyi shu rtsa dgu'i bar la ni/ rgyal srid tshul dang mthun pa bskyangs shing / yab kyis
rgyal bu chos las yengs nas/ 'jig rten gyi bya ba la blo 'brid pa'i phyir/ zhing pa'i mtha' rtogs su bcug pa'i che/ ngo mtshar ba'i ltas mthong nas/ gang tshe thub chen
zhing pa'i gong bzhud tshe/ /zhes pa'i sras la bstod pa mdzad do/ /der rting rgyal po chibs pa ngang pa gser ldan la chibs/ 'dun pas sna khrid de grong khyer gyi shar lho
nub rnams su/ nyin re byon pas na rgas 'chi ba'i sdug bsngal 'dun pas brda sbyar/ byang phyogs su byon nyin/ sprul pa'i dge slong dang mjal/ bzhon pa las babs te phyag byas/
bdag kyang 'di ltar rab tu byung ngo gsungs/ pho brang du log rab tu byung lugs ji ltar legs

bsam pa kho na sems kyin bzhugs pas/ yab dang 'khor 'bangs thams cad kyis bslu brid dang / yengs thabs sna tshogs byed cing / mtshan mkhan na re/ da ste zhag bdun la rgyal
bu rab tu ma byung na 'khor los sgyur ba'i rgyal por 'gyur ro zer bas/ yab dang khu bo mes po 'khor bcas thams cad kyis pho brang gi phyogs mtshams thams cad dpung dang bcas
nas bsrungs/ btsun mo rnams kyis nang du glu gar dang bkur sti la sogs pas thugs yengs thabs byed do/ /de nas zhag bdun pa'i srod la/ rgyal po'i dgongs pa la/ bdag gi
btsun mo drug khri blang pa la gcig dang yang ma 'grogs na/ zas gtsang gi sras kyis bud med bsten ma nus pas dbang med du rab tu byung ba yin no zer ba'i yal ga yong bsam/
de spangs pa'i phyir/ de nub btsun mo dam pa grags 'dzin ma dang lhan cig gzims so/ /sras sgra can 'dzin lhums su zhugs so/ /tho rangs kyi cha zin pa dang / brgya byin
gyis skul nas/ rta ngang pa gser ldan la chibs yab rgyal po mnal du song ba la bskor ba byas/ phyi phyag btsal nas/ 'dun pas kyang rta gsham du bzhon pa dang / lha'i bu
bzhis rta'i rmig pa re re nas btegs nas/ dka' thub kyi nags la gtad de/ nam mkha' la myur bar byon no/ /rgyal srid chos bzhin bskyangs pa'i mdzad pa ste lnga pa'o/ /drug
pa ni/ der rgyal bu nam mkha' la byon pa la/ gzugs khams kyi lha man chad/ tshangs pa dang brgya byin la sogs pas bsus shing spro ba skyed pas/ nam thun gcig na dka' thub
kyi nags mchod rten rnam dag drung du brtol nas/ rang nyid kyi dbu skra rang nyid kyi gzhar ste/ rab du byung / 'dun pa la rta dang rgyan

cha rnams bskur te/ ser skyar slog btang bas/ smre sngags 'don cing phyin pas zhag bdun la slebs tsam byung zhing / blon 'bangs rnams kyi rta la 'ju zhing ngus pas/ gser ldan
de nyid du shi nas/ grong khyer sgra can du bram ze las drug la mkhas pa gcig tu skyes so/ /rgyal po rab tu byung ba'i dbu skra dang / ka shi ka'i na bza' rnams brgya
byin gyis khyer nas/ sum cu rtsa gsum na rin po che las gru ba pa'i dbu skra'i mchod rten dang / na bza'i mchod rten bya ba bzhengs yod do/ /grong khyer dpe med kyi khyim
bdag gi bus bzhag pa'i na bza'/ ngur smig brgya byin gyi lag nas phul ba gsol te/ rang byung du bsnyen par rdzogs par gyur to/ /de nas yab dang rgyal po legs par rab gsal
kyi rgyal bu gcig pur nags la 'dug ces pa thos nas/ 'khor lnga brgya btang bas/ lnga nyar gzhan rnams phyir slog btang ngo / /rab tu byung ba'i mdzad pa ste drug pa'o/
/bdun pa ni/ de nas 'khor lnga po yang khrid de chu bo na ra dzA ra'i 'gram du byon nas/ /lo drug tu dka' thub mdzad par zhing pa'i bu mo gnyis kyis 'o ma'i nying khu la/
lha'i bu gnyis kyi gzi brjid skyed pa'i sman btab nas drangs pa gsol bas/ sku lus gser btso ma'i mdog lta bur gyur nas/ de'i tshe 'khor lnga po yang ma dad par gyur nas/
rang re tsho wa ra Na sir 'gro zer song ngo / /dka' ba spyad pa'i mdzad pa ste bdun po'o/ /brgyad pa ni/ de nas byang sems kyis sangs rgya bar bzhed de/ 'od gsal gyi lha'i
tshig bzhin rdo rje gdan la phyin pa'i lam du/ tshong dpon ga gon dang / bzang pos 'bras chan drangs pas/ gsol ba'i zhal phor la lha'i bu'i lhung bzed gsum phul ba gcig
tu byin gyis brlabs nas gsol/ tshong dpon gyi lam gyi bar chad bsrung ba'i phyir lha'i bkra shis don grub bya ba gsungs/ de

nas yang gshegs pa'i lam du/ rtswa tshong bkra shis kyis phul ba'i rtswa rdo rje gdan gyi spo la byang chub kyi shing drung du gdan la bting nas/ ji srid zag med ma thob bar/
de srid skyil krung gshig mi bya/ /gsungs nas/ srod la lha'i bu'i bdud btul/ nam gung rab mtha'i ting nge 'dzin mngon du mdzad/ tho rangs mngon par rdzogs par sangs rgyas
so/ /gsang sngags bla med pa rnams kyis byang sems kyi ting nge 'dzin gyi ngang de las 'og min du byon nas/ mngon par byang chub lnga'i stong pa nyid las byang chub pa/
gdan pad nyi las byang chub pa/ gsung yig 'bru las byang chub pa/ thugs phyag mtshan las byang chub pa/ sku yongs rdzogs las byang chub pa'o/ /gdams pa zhus ma thag tu
de ltar sgom pa dang / sa bcu gcig pa/ bcu gnyis pa/ bcu gsum rdo rje 'dzin pa'i sa thob ste sangs rgyas skad/ 'di ni rdo rje gdan du sangs rgyas zer ba dang yang mi 'gal
lo/ /nges par 'og min du sangs rgyas pa ni/ stug po bkod pa'i mdo las/ sangs rgyas thams cad 'og min du/ /sangs rgyas par ni ma gyur na/ /'dod khams gzugs khams rnams su
ni/ /sangs rgyas par ni mi mdzad do/ /zhes bshad pa bzhin no/ /mngon par rdzogs par sangs rgyas pa'i mdzad pa ste brgyad pa'o/ /dgu pa ni/ de ltar sangs rgyas ma thag tu/
'dul dka' ba'i skye bos zab mo'i chos zab zhi spros bral 'od gsal 'dus ma byas/ /bdud rtsi lta bu'i chos zhig kho bos brnyes/ /su la bstan kyang go bar mi 'dug pas/ /mi
smra nags kyi nang du gnas par byed/ /ces gsung nas chos ma gsungs/go dka' la/ rang nyams su blang bar bya'o dgongs nas/ zhag bzhi bcu zhe dgu'i bar la chos ma gsungs so/
/de'i rjes lha tshangs pas chos kyi 'khor lo bskor bar gsol ba btab pas/ gnang te 'khor rnams bsdu ba'i phyir/ ghaNDi brdung ba'i sgra la/ sangs rgyas slob mar gyur pa
gang su dag/

deng 'dir ston pas chos kyi char 'bebs kyis/ /gang dag nyan par 'dod rnams 'dir byon la/ /zab mo rgyal ba'i bka' la nyon cig ang / /zhes pa'i skad gsal bar byung zhing / thog
mar wA ra Na sir 'khor lnga sde bzang po la sags theg dman gyi gang zag rnams la/ chu stod zla ba'i tshes bzhi nas/bden pa bzhi'i chos kyi 'khor lo rim pa gsum du bskor
ro/ /gsum ni dang po sgrub pa'i 'khor lo/ /bar du chad pas bcad pa'i 'khor lo/ tha ma rung mthun gyi 'khor lo'o/ /'khor lnga sde po/ ye shes khong chud kyi bsnyen par rdzogs
par gyur cing / kun shes kauNDi nyas dgra bcom pa'i 'bras bu thob/ gzhan bzhi po yang zag pa las sems grol lo/ /'khor lnga kun shes kauNDi nya/ rta thul/ ming chen/
glang po/ bzang ldan no/ /pos chos gos ldum po gon ma shes pa 'od gsal gyi lhas brda bstan to/ /chos 'khor gnyis pa/ bya rgod phung po'i ri la/ rab 'byor dang / sha ri'i
bu la sogs pa/ 'khor dgra bcom pa dang / byang sems mang po la/ theg pa thun mong ma yin pa'i mtshan nyid med pa'i chos kyi 'khor la bskor ro/ /chos 'khor gsum pa/ ri ma
la ya dang / yangs pa can la sogs par/ don dam yang dag 'phags la sogs/ 'khor rnam bzhi'i byang sems bsam gyis mi khyab pa la/ theg pa thun mong dang thun mong ma yin pa/
don dam rnam par nges pa'i chos kyi 'khor lo bskor ro/ /de'i skabs shig tu/ yab rgyal po zas gtsang yang dge ba la bskul ba'i dus la babs par mkhyen nas/ tshe dang ldan
pa 'char ka yab rgyal po'i drung dru btang / brda sbyar te/ shing nya gro ta'i kun dga' ra bar/ yab sras mjal nas/ 'dus pa'i 'khor rnams la chos bstan cing / yab kyi rgyang
nas gus pa'i phyag 'tshal/

dad pas bstod pa ni/ de yang 'di dang khyod la lan gsum du/ /thub pa khyod kyi zhabs la phyag 'tshal lo/ /thugs rje che mnga' lha yi mchod pa'i gtso/ khyod 'dra 'jig rten ma
mchis lta ci smos/ /mtshan ni don grub lags zhes mngon brjod pa/ /pha dang ma yi bsam ste btags pa lags/ khyod kyi bsam rdzogs bdud rtsi brnyes pas na/ /don grub legs par
nga don bdag gi 'tshal/ /zhes pas bstod cing / yab rgyal po'ang sangs rgyas kyi zhal mthong / chos thos pas zag pa las sems rnam par grol lo/ /ston pa'i zhal nas dge slong
'char kas yab rgyal po dge ba la bskul ba'i bsod nams kyi phung po de la/ gal te gzugs yod na 'jig rten gyi khams/ gang ga'i klung gi bye ma snyed du mi shong ste/ bsod
nams kyi tshogs shin du rgya chen po gsungs so/ /de ltar chos 'khor rim pa gsum du bskor ba'i ring la/ lo bdun du zhag bzhi bcu zhe dgu ma tshang ba song bar byed cing
/ ston pa sangs rgyas nas lo bdun lon pa'i dus sum cu rtsa gsum du yum la chos gsung ba la byon/ zhag dgu bcu bzhugs pa de'i bar la/ lha tshangs pa dang / gza' khyab 'jug
lha'i dbang po brgya byin gsum gyis ston pa'i sku tshab re bzhengs par gsol ba btabs pas gnang ste/ tshangs pas lha'i rin po che las chos sku'i rten/ bum pa zlum por byas
pa/ dpal reg pa med pa du ba lta bu'i mchod rten bzhengs pa'i tshad tshangs pa'i mtho gang ngo / /de mkha' 'gros gdan drangs o rgyan gyi yul he ru ka'i rgyal khams na
bar snang la bzhugs te/ dpa' bo mkha' 'gro mi ma yin rnams kyi mchod pa'i rten byed/ mchog gi dngos grub ster ro/ khyab 'jug gi klu'i rin po che la/ longs sku'i

rten rnam snang gangs can mtsho'i sku dpag tshad bcu gnyis yod pa gcig bzhengs/ de phyis rgya mtsho na bzhugs te/ klu dang gza' rnams kyi mchod pa'i rten byed do/ /brgya byin
gyi lha mi'i rin po che sna tshogs dang / 'ching bu lnga bcu rtsa gcig la sprul sku'i rten/ sangs rgyas dgung lo brgyad pa dang / bcu gnyis pa dang / nyi shu rtsa lnga'i
sku tshad gsum bzhengs nas/ che ba de brgya byin rang gi yid dam mdzad/ chung ba gnyis rgya gar du rgyal po gsal rgyal gyi yi dam mdzad/ bar skabs nas rgya nag dang bal
yul du phebs/ mthar bod du 'gro don la phebs par lung bstan pa bzhin da lta lha sa 'phrul snang dang / ra mo che na bzhugs pa'i jo bo mched gnyis yin no/ sku tshab rnams
kyi rab gnas sangs rgyas nyid rang gis mdzad cing / lha bzo ba bi shwa karma dang / sku gnyer byams pa/ bka' srung phyag rdor dang dpal mgon bdun cu rtsa lngas byas shing
byed par dam bcas so/ /yang ston pa lha yul du bzhugs ring la rgyal po u tra ya na/ sems shin du skyo nas/ mo'u 'gal gyi bu la bskul nas/ tsan dan ga shirSha la ston pa'i
sku tshab lha yul du bzhengs rab gnas zhus te/ mi yul du spyan drangs/ phyis rgya nag tu phebs nas/ tsan dan jo bor grags pa yod/ paN chen shAkya shri ltar na/ tha skar
gyi zla ba'i tshes bco lnga la lha las babs pa'i dus chen yod par bzhed/ smin drug zla ba'i ches bzhi la/ sum cu rtsa gsum nas mi yul du phebs pa ni/ dpal lha las babs
pa'i dus mchod zhes bya'o/ /de ltar theg pa chung ngu'i chos rnams ni/ gang la gang 'tsham par bstan zin gyis/ theg chen bla med kyi chos rnams/ 'dzam bu gling gi mi rnams
la gsal bar ston pa'i dus skabs la ma

slebs par dgongs nas/ sprul pas gsungs pa ni/ 'khor los sgyur rgyal du sprul nas/ dur khrod bsil ba tshal du bya ba'i rgyud gsungs/ gzhan 'phrul dbang byed du spyod pa'i rgyud
gsungs/ 'og min du rnal 'byor gyi rgyud gsungs/rgya gar lho phyogs shri dharma pha la chos kyi 'byung gnas su byon/ rdo gru gsum snol ba'i steng du/ rnal 'byor bla na
med pa'i rgyud rnams ni/ dpa' bo mkha' 'gro dang / mi ma yin rnams la gsungs pa'o/ /de rnams chos kyi 'khor lo bskor ba'i mdzad pa ste dgu pa'o/ /bcu pa ni/ de dag gi skabs
su ston pa la tho mtshams zhing bar du gcod pa brtsam par 'dod pa'i bdud dang mu stegs rnams pham par mdzad pa ni/ 'khor mo 'jigs pa'i yul du bdud btul ba'i dus na/ gzhan
'phrul dbang byed nas bdud rje dga' rab dbang phyug kho yang / lha'i bu'i bdud dgu khris bskor nas byung te/ go'u ta ma khyod kyi bskal ba grangs med gsum du tshogs
bsags zer ba'i rdzun gtong bar 'dug pa/ de'i dpang por su yod zer ba la/ ston pas/ sa 'di 'gro ba kun gyi rten yin te/ /rgyu dang mi rgyu mnyam shing nye ring med/ /de ring
khyod kyi gzu dang dpang mdzod shig /gsungs pa dang / sa'i lha mo bstan ma byung nas lus phyed tsam pa steng du bton/ thal mo sbyar nas/ de nges par bden no zer bas/ bdud
rje skyengs te dpa' bkong zhing / bdud kyi sde rnams pham par gyur to/ /der rting gnyan yod du mu stegs kyi ston pa chen po rdzogs byed dang / gnag lhas kyi bu ka ti
dang / rnam par smra ba'i bu kun tu rgyal ba dang / mi pham skra'i lwa ba can dang / ka ta'i bu nog can dang / gcer bu

gnyen gyi bu ste rtog ge pa drug po bram ze rgyus rgyal dang bram ze rnam rdeg dang / bram ze bzang ldan dang / bram ze tshangs pa'i ched/ bram ze padma'i snying po dang/ bram
ze dmar po ste rjes su snyeg pa drug dang / rengs byed kyi bu lhag gcod dang / sgyu rtsal can gyi bu rings 'phur dang / kun tu rgyu rab bzang dang / bram ze bu kun rgyal
dang / drang srong nyon mongs med dang / steng rgyas 'od srung ral pa can te/ snyom par 'jug pa drug ste/ ston pa drug gsum bco brgyad kyi ma rung bar bgyis pas/ gshegs
pa'i skabs ma legs zhes gsol bas/ nyi ma'i 'od dang 'od gzhan ltar/ de dag chos dang ma 'dres shing / de dag nga nyid kyis zil gyi mnan nus so zhes gsung / 'khor dang
bcas pa rnams/ rta'i zla ba'i tshes gcig nas/ bco lnga'i bar nyin re bzhin cho 'phrul bstan nas/ bdud dang mu stegs thams cad tshar bcad nas nang pa'i sgor bcug pa ni/ bstan
pa rgyas par mdzad pa ste bcu pa'o/ /ston pa sangs rgyas nyid ni bskal pa'i bar du bzhugs na'ang dbang thob te/ bdud kyi gsol ba btab pa'i ngor/ mya ngan las 'da' bar
zhal gyi bzhes tshar ba da nga / rtag 'dzin can rnams mi rtag pa la bskul ba'i ched du/ mya ngan las 'da' bar bzhed de/ grong khyer rtswa mchog tu chos kyi tha ma gsungs
pa'i dus na/'khor gyi nang nas rig 'dzin gyi rgyal po kun dza ra bya ba stan las langs/ pus mo btsugs nas bcom ldan 'das khyed kyi chos thams cad yongs su rdzogs par bstan
tshar ro gsungs mod kyang / bstan pa'i snying po zab mo'i lam gsang sngags bla na med pa'i theg pa dag 'dzam gling 'dir ma gsungs so zhes zhus pa'i lan du/ nga ni 'di
nas ma snang nas/ /lo ni brgya dang bcu gnyis nas/ /lha gnas gsum du grags pa'i sar/ /bstan pa'i snying po dam pa zhig/'dzam gling

shar lho'i phyogs mtshams su/ /mi lha skal ldan grags ma byed/ /rgyal po dza zhes bya ba la/ /sngon du ltas rnams snang gyur te/ /drag shul can zhes bya ba'i rtse/ /grogs kyi
sems la dag pa'i lus/ /lang ka'i bdag po la sogs la/ /phyag na rdo rjes ston par 'gyur/ /zhes lung bstan to/ /der 'khor thams cad mya ngan dang smre sngags 'don pa la/
'di skad ces bka' bstsal to/ /nga ni nges par mya ngan las 'da' bas/ lus gser mdog 'di la yang yang ltos/ phyis mya ngan ma byed cig 'dus byas thams cad 'di dang 'dra'o
gsungs shing / sangs rgyas mya ngan mi 'da' zhing / /chos kyang nub par mi 'gyur te/ /sems can rnams ni 'dul ba'i phyir/ /mya ngan 'da' ba'i tshul bstan tsam/ /gsungs pa
la/ de ltar na cis kyang bzhugs par gsol ba btabs pas/ sa steng 'jig rten gang na yang / /skyes nas 'chi bar ma gyur tam/ /gang zhig khyod kyi ma mthong ngam/ /'on te mthong
na'ang the tshom za/ /nga yi mya ngan khyod byed na/ khyod kyi mya ngan sus byed pa/ de la 'bras bu gang yang med/ /gsungs pa de ni chos kyi phyi ma'o/ /der dbu nub tu
bstan/ zhal lhor gzigs/ zhabs shar la brkyang / phyag g.yas 'og tu bcug phyag g.yon brla'i steng du bskyal nas/ dgung la brgyad cu tham pa bzhes pa'i sa ga'i zla ba'i tshes
brgyad jo bo rje lugs kyi nam gung / zla ba ri mgo'i rtser nub pa'i dus su/ gyad kyi yul grong khyer rtsa mchog der chos kyi dbyings su mya ngan 'das pa'i tshul bstan
pa'i mdzad pa ste bcu gcig pa'o/ /bcu gnyis pa ni/ der sa g.yo ba dang / sgra 'byin pa sogs ngo mtshar ba'i ltas du ma dang bcas te/ lha rnams kyi bsus nas 'og min stug
po bkod pa'i

zhing du gshegs so/ /sku gdung ni bka' bzhin dri bzang pos byugs ras yug stong dang / 'bru mar gyi dril nas/ zhag bdun nas zhugs la 'bul snyam par/ /ston pa nyid rang gi thugs
dpal be'u nas me rang 'bar du ston nas bzhu'o/ gdung rus dang ring bsrel la mangga dha'i bre bcu gnyis byung tshems mche ba g.yas pa| brgya byin gyi gdan drangs/ gzhan
rnams cha brgyad bgos ste khyer nas/ mchod rten kyang brgyad bzhengs so/ /bram ze legs mdzes spun gyi gdung thal la mchod rten bzhengs so/ /ston pas byin gyis brlabs pas
bi shwa karmas bzo bslabs ma dgos par shes te/ sku tshab bzhengs pa'i thugs kar/ sangs rgyas rang gi thugs dpal be'u dang / sku gdung ring bsrel gyi snying pos byur bur
bskangs te/ byang chub gyi snying po mangga dha rdo rje gdan na bzhugs so/ /phyi rabs spro ba bskyed pa'i phyir/ sku gdung ring bsrel rnams byin rlabs kyi rten du bzhag
pa'i mdzad pa ste bcu gnyis pa'o/ // /

ston pa'i sku tshab bzhengs tshul/ yang sangs rgyas mya ngan las 'das pa'i phyi lo'i dbyar de 'phags pa drug sdes/ 'dod khams kyi lha'i gnang ba dang bstun nas/ sangs rgyas
kyi sku tshab khru bcu drug pa mya ngan 'das chung bya ba dang / gzugs khams pa'i gnang ba dang bstun nas/ sku tshab khru sum cu rtsa gnyis pa mya ngan 'das chen bya ba
bzhengs so/ /de nas shrI seng has rten de gnyis la byang chub kyi shing gi ra bas bskor nas mchod pa chen po byas so/ /de nas lo nyi shu tsam nas/ bram ze ma hA pas la bya
bas khyim bdag chen po gcig gi bu che ba ma hA sam be ri bo gangs can gyi rgyud yul wa ra Na sir/ drang srong lhung ba ri dwags kyi nags bden bzhi'i chos 'khor skor sar/
rdo rin po che la rgyu byas nas sangs rgyas kyi sku tshab gcig bzhengs pa'i mtshan ni/ dharma tsakra zer ro/ bu 'bring po tsakra sam bhe/ rgyal po'i khab 'od ma'i tshal/
bya ka lan dha ka skad 'don pa mtshan nyid med pa'i chos 'khor bskor sar/ gnas chen brgyad kyi byang chub snying po'i shing gi lo ma la rgyu byas nas sku tshab gcig bzhengs
pa'i mtshan/ bhe mu wan zhes grags so/ /bu chung ba ma la sam bhes/ ma'i ngag bzhin dbus 'gyur rdo rje gdan gyi steng/ byang chub kyi shing gi shar/ ston pa'i sku rgyab
bstan nas/ sangs rgyas sa der/ nang lha khang dang / phyi mchod rten du yod pa'i ghanno la'i dkyil du/ sangs rgyas dgung lo

sum cu ba'i sku tshad bzhengs pa de'i rgyu ni/ chu bo gang gA'i 'gram/ ston pa sku khrus mdzad pa'i rdzing bu na/ tsan dan go shirSha'i sdong po/ 'gyel ba brdar nas lde khu
byas pa la/ bi shwa karmas lha bzo ba byas nas bzhengs pa'i mtshan la/ ma ha bo dhi bya ba da lta rdo rje gdan na bzhugs pa'i gtso bo yang 'di yin no/ /de'i spyan 'bras
gnyis ni/ tshong dpon gyi bu la klu'i rgyal pos byin pa'i rin po che mar gad cung gzhogs yod pa/ khru gang la dum bu gnyis byas nas phul ba de bcug yod pas nyin mtshan med
par 'od gsal lo/ /sku de bzhengs pa la zla ba drug zhag drug dgos rgyu la bram ze mas zhag gcig gi lta ba sngas pas sku'i zhabs g.yas pa'i the chung ma tshang bar byed
cing / mo na re sku 'di la sangs rgyas dngos dang mi 'dra ba'i mtshan rtags brgyad 'dug de min khyad mi 'dug phyis sku 'di la yon tan brgyad 'char bar 'gyur ro/ /zhes gleng
bar byed de/ lha mi'i ston pa shAkya thub pas/ 'dzam bu'i gling 'dir dgung lo brgyad cu'i bar la/ gnas gang du bzhugs dang / mya ngan las 'das khar bstan pa su la gtad/
bstan pa ni bye brag bshad mjod chen mo las/ chos 'khor gnas dang yangs pa can/ /sa dkar can dang lha yi gnas/ /'breg gnas chen po ri dang ni/ /byis pa gso dang ko sham
bi/ /'od ma'i tshal dang sgra bcas dang / /ser skya yi ni grong khyer dang / /'di rnams su ni thub pa yis/ /skyes mchog lo re lo re bzhugs/ /'bar ba'i gnas kyi phug tu gnyis/
/sman gyi gnas su lo bzhi ste/ /rgyal po'i khab kyi grong du lnga/ /nyi shu rtsa gsum gnyan yod du/ /dka' ba spyad pa lo drug te/ /nyi shu rtsa dgu khab tu gnas/ /de
ltar thub pa brgyad cu la/ /chos kyi

dbyings su 'das tshul bstan/ /thams cad mkhyen pa bzhugs pa yis/ /bsod nams gnas ni 'di dag lags/ /rtag tu lus dang ngag dang yid/ /rtag tu gus pas phyag 'tshal lo/ /zhes bshad
do/ // /

brtan pa'i gtad rabs/ bcom ldan 'das kyi lung rim par bstan te/ bstan pa gtad pa ni/ ston pas 'od srung chen po la gtad/ de nas rim bzhin du/ kun dga' bo dang / shA na'i gos
can/ nyer sbas/ dhi dhi ka btsun pa buddha nanti la/ buddha mi tra la/ des slob ma dge slong rtsib la/ des su na sha ta la/ des rta skad la/ des ma shi ba la/ des klu sgrub
la/ sangs rgyas 'das nas lo bzhi brgya'i dus su/ bstan pa gtad cing / khong gi lta ba gtan la 'bebs pa ni/ shing rta chen po'i srol lam dang po gtod de/ de nas yang
rim pa bzhin arya de ba/ ra hu la/ saddha nanti la/ dge slong dgra bcom la/ gha la sha la/ ku mA ra dza la/ sha ya ta la/ ba su bandhu la/ ma no ta la/ ha ga ni ka ya na
sha la/ des dge slong seng ge la bstan pa gtad cing / 'di yan la thub pa chen pos rgyal tshab dang bcas pa/ bstan pa'i bdag po nyi shu rtsa lnga/ de rting sangs rgyas 'das
nas lo stong la nye ba na 'phags pa thogs med byon te/ shing rta'i srol lam gnyis pa gtod cing / de nas phyogs kyi glang pos shing rta'i srol lam gsum pa gtod pa lags/
de nas rgyan drug mchog gnyis/ grub chen brgyad cu/ ku su lu rnam gnyis/ mkhas grub rim par byon pa rnams kyis sangs rgyas kyi bstan pa rin po che dar zhing rgyas par mdzad
pa lags so/ /sangs rgyas shAkya thub pas 'gro ba'i don mdzad pa'i zhing khams kyi

ming / stong gsum mi mjed 'jig rten zer la/ stong gsur gyi dbye ba ni/ ri rab gling bzhi/ gling phran nyi zla/ lcags ri khor yug tshang ba gcig nas bgrang ba'i cha stong la
stong chung yang zer la/ stong spyi phud gcig go / de stong la stong gnyis pa bar ma'o/ /de stong la stong gsum gyi stong chen po'i 'jig rten gyi khams zer ro/ /de rnams
re re bgrangs na/ ri rab ling bzhi'i tshangs ris man chad bye ba phrag brgya ste/ dung phyur gcig go /mi mjed ces bya ba ni/ bzod pa'i ming ste/ pad dkar las nyon mongs
pa dug gsum gyi mi phrogs shing bzod la/ snying rje pad dkar las/ ci phyir 'jig rten gyi khams de ni mi mjed ces bya zhe na/ sems can de dag 'dod chags la mi mjed pa dang
/ zhe sdang la mi mjed pa dang / gti mug la mi mjed pa dang / nyon mongs pa'i 'ching ba rnams la mi mjed pas de'i phyir 'jig rten gyi khams der mi mjed ces bya'o/ /de la
sems bsran thub pas na/ mi mjed sangs rgyas kyi zhing khams zhes bya'o/ /stong gsum mi mjed kyi zhing 'di ni/ mnyam du chags par byed do/ /lar thub pa gangs can mtsho'i
phyag mnyam bzhag tu mdzad pa'i steng/ lhung zad gyi nang na stong gsum gyi stong chen po'i 'jig rten gyi khams cha nyi shu rtsa lnga brtsegs mar yod pas/ bar pa bcu gsum
pa de mi mjed 'jig rten gyi khams 'di yin par 'dod cing / yang lugs gcig la/ stong gsum gyi 'jig rten gyi khams cha lnga lnga dbus dang phyogs rigs bsgrigs pa/ lnga brtsegs
su yod pa'i dkyil ma de thub pa'i zhing mi mjed 'jig rten gyi khams 'di yin par 'dod pa yang yod do/ / / /

bstan pa'i gnas tshad/ thub pa'i bstan pa gnas tshad la/ mdo sde bskal bzang las/ dam pa'i chos ni lo lnga brgya dang gzugs brnyan lnga brgya ste/ lo stong du gnas zer ba dang
/mdo rgyud mang po nas lo grangs mi gcig pa du ma zhig bshad na'ang / de rnams ni drang don dgongs pa can re yin la/ 'bum TIka 'grel pa gnod 'joms nas bshad pa 'di ni
sgra ji bzhin pa yin par mkhas pa rnams bzhed do/ /de ci'i phyir zhe na/ 'bum TIka nas bstan pa lo lnga stong du gnas pa/ lnga brgya phrag bcur phye bas le'u bcu tham par
'gyur la/ le'u dang po la dgra bcom pa'i le'u/ gnyis pa la phyir mi 'ongs pa'i le'u/ gsum pa la rgyun du zhugs pa'i le'u rnams la khongs du chud pa'i le'u gsum zhes bya'o/
/bzhi pa lhag mthong gi le'u/lnga pa ting nge 'dzin gyi le'u/ drug pa tshul khrims gyi le'u rnams la sgrub pa'i le'u gsum zer/ bdun pa mngon pa/ brgyad pa mdo sde/ dgu
pa 'dul ba'i le'u rnams la lung gi le'u gsum zer/ lnga brgya ba phrag bcu pa la rab tu byung ba'i rtags tsam las/ lta spyod rnal ma dag mi ldan pas/ rtags tsam 'dzin pa'i
le'u ste/ 'di la lnga brgya tha ma zhes bya'o/ /bstan pa lo lnga stong du gnas rgyu'i steng nas/ sngar ji tsam 'das/ da lo grangs ji tsam gnas ni/ 'di thog nas zhib tu
brtsi'o/ / / /

bka' bsdu rim pa gsum du mdzad tshul/ sangs rgyas mya ngan las 'das nas/ dgra bcom pa chos kyi spyan dang ldan pa rnams kyis/ bka' bsdu rim pa gsum du mdzad pa'i tshul ni/
de mtshams shA ri'i bu la sogs pa'i dgra bcom pa shas che ba yang mya ngan las 'das 'das gang po e yin tshul bstan 'khor thams cad ston pa gshegs pa'i mya ngan gyis/ chos
khrims lhod par gyur pa la lha rnams 'phya bar byed pa/ 'phags pa 'od srung gis gsan nas/ bka' bsdu bar dgongs te/ dang po bskul nas gaNDi brdungs pas/ dgra bcom pa lnga
brgyar gcig gis chad pa 'dus/ der kun dga' bo'i rgyud la dgra bcom pa ma thob par mkhyen nas/ 'od srung gi rtsod pa rnam pa brgyad kyi sgo nas nyes pa'i tshul shing gtad
pa ni/ kun dga' bo khyod kyis skye dgu'i bdag mo rab tu byung ba'i zhu sna byas pa dang / ston pa la chu snyog ma can drangs pa dang / na bza' 'tshem dus pus mo'i 'og tu
mnan pa dang / mya ngan las 'da' gsungs dus bzhugs par ma zhus pa dang / dris lan log par btab pa dang / so thar sdom pa'i gnad ston par bzhed pa la/ ched gnyer ma zhus
pa dang / mya ngan las 'da' khar sku gser mdog gzhan la bstan pa dang / sku'i gsang gnas sbubs su nub pa bud med rnams la bstan pa dang / brgyad po des nyes pa'i tshul shing
len du

bcug tshogs nas phud pa dgra bcom pa spong byed kyi bskul nas bsam gtan bsgoms pas zhag bdun nas dgra bcom pa'i 'bras bu thob nas/ rgyal po'i khab tu byon nas/ snam sbyar lnga
brgya'i khri thog tu bzhugs nas bka' bsnga mdzad pa'o/ / bka' dang po don rnam pa bdun gyi sgo nas bsdus ste/ dus ni sangs rgyas mya ngan 'das pa'i phyi lo'i dbyar ro/
/gnas ni rgyal po'i khab/ a su gsang ba'i brag khung ngam/ rdo bcag pa'i phug go /sbyin bdag ni rgyal po ma skyes dgra'o/ /tshogs pa ni dgra bcom lnga brgya'o/ /gang zag
sus thugs rgyud la bsdus pa ni/ 'phags pa 'od srung gis bskul nas/ kun dga' bos mdo sde/ nye bar 'khor gyi 'dul ba/ 'od srung gi mngon pa'i sde snod rnams/ dbyar zla 'bring
po'i tshes bcu drug nas brtsams te bsdus pa'o/ /bsdu ba'i dngos gzhi ni sangs rgyas kyi bka' sde snod gsum mo/ /dgos byed sangs rgyas kyi bstan pa rin po che dar zhing
rgyas par bya ba dang / lha rnams kyi 'phya ba bsal bar bya ba'i phyir bsdus pa dang bdun no/ /bka' bsdu bar pa la don bdun te/ dus ni sangs rgyas mya ngan las 'das nas
lo brgya dang bcu nas so/ /gnas yangs pa can gyi gtsug lag khang du'o/ /sbyin bdag rgyal po dharma a sho ka'o/ /tshogs pa dgra bcom bdun brgya'o/ /gang zag dgra bcom pa
grags pas gsol ba btab nas gnas brtan thams cad 'don gyi thugs rgyud las so/ /bsdu bya sde snod gsum mo/ /dgos pa bstan pa dar zhing rgyas pa dang / rgyal po nyi ma bcu
pa'i mchod gnas

dge slong lha chen pos chos log brtsams pa 'gog pa'i phyir du brtsams pa dang bdun no/ /de ltar bka' bsdu gnyis po'i dus su/ ston pas gsung tshad kyi sde snod rnams mi brjed
pa'i gzungs thob cing / mngon par shes pa dang ldan pa'i dgra bcom pa rnams tshogs nas dran bsdur zhu dag ma nor bar byas pa yin gyis/ po ti glegs bam dang yi ger bkod
pa ni tshig 'bru gcig kyang med par bzhed do/ /bka' bsdu gsum pa'i don bdun ni/ dus ni sangs rgyas mya ngan las 'das nas lo gsum brgya lon nas/ gnas shrI dza lan dha ra'i
gtsug lag khang /sbyin bdag rgyal po ki na la/ tshogs pa dgra bcom pa lnga brgya/ byang chub sems dpa' lnga brgya/ so so skye bo'i paNDi ta khri drug stong rnams so/ /gang
zag dgra bcom pa pur ni kas gsol ba btab nas/ skye ba tha ma'i byang chub sems dpa' su mu tri ta'i thugs rgyud las so/ /dngos po ni sde snod gsum mo/ /dgos pa ni sangs
rgyas kyi bstan pa rin po che dar zhing rgyas la yun ring du gnas par bya ba'i phyir dang / rgyal ba'i bka' la phyi rabs kyi gang zag rnams kyis lhag chad nor 'khrul du
'don pa dang / sgo skur spangs pa'i phyir dag par bsdus pa dang bdun no/ /bka' bsdu gsum pa de'i dus su/ sde snod gsum la gtogs tshad thams cad gzhung du bkod cing / bka'
shog tu btab nas bam po dang / le'u rnams grangs gsal bar byas pa'o/ /bka' bsdu rim pa gsum po 'di ni theg pa chung ngu'i bsdu'o/ /

chen po'i bka' bsdu ba ni/ rgyal po'i khab kyi lho phyogs/ bi ma la swa bha wa zhes bya ba'i ri la/ rgyal sras 'bum phrag bcu 'dus te/ 'jam dpal gyis mngon pa/ byams pas 'dul
ba/ phyag rdor gyis mdo sde rnams bsdus zhes grags shing / gsang sngags kyi chos rnams ni/ ston pas lung bstan pa bzhin rgyal po dza'i khang steng du byin gyis brlabs
pa las/ char ltar 'bebs par byed do/ /sde snod gsum po'i bka' bsdu tshar na'ang / thams cad po ti glegs bam la bkod pa'i skabs su/ lha ma srin sde brgyad pos gsungs rab kyi
zhabs tog dang / bdag 'dzin la ma 'chams par thob khyer byas pas/ khri brgyad stong pa lhas thob/ shes rab khri pa lha mi gnyis/ nyi khri mis/ lang kar gshegs pa srin
pos/ tog gzungs bdud kyi/ gzungs ma mos/ 'bum klus thob ste/ khyab 'jug skal ba chad pas/ khos 'thab rtsod byas nas gzhan thams cad mi yul du lus/ 'bum klu'i yul nas ma lon
pa'i skabs su/ klu'i rgyal po shAkya bya ba nad tsi tsi dzwa las thebs pa sus kyang 'chos ma thub ste/ sman pa 'tsho byed gzhon nu'i bu/ slob dpon klu sgrub kyis bcos
pa'i gtang rags la/ 'bum phul nas mi yul rgya gar lho phyogs su rim par dar te/ rgya mo tsha ba rong du slebs pa chos rgyal khri srong lde'u btsan gyi rlangs khams pa ga
cha gdan 'dren du btang bas/ bsam yas su phebs nas/ bod khams spyi khyab tu dar zhing rgyas par gyur pas rgyas pa 'bum zhes grags so/ /'bum la sho lo ka 'bum yod pas 'bum
zhes zer cing / le'u bdun cu rtsa gnyis bam po gsum brgya/ shad bzhi khri bzhi 'bum/ tsheg bye ba bzhi khri yod/ gzhan yang bka' thams cad la

'di bzhin gyi rgyas btab yod cing / mdor na skabs chen brgyad/ skabs chung bdun cu tham pa ni/ rgyas pa 'bum nas bsdus pa yi ge gcig ma yan la tshang ngo / /'bum bod yul du
sgyur ba po snga ma ni/ mkhas pa bai ro tsa na yin no/ /da lta sho lo ka 'bum ma tshang ba ni/ mtha' dum klu'i yul du lus par byed na'ang / chos nyid mi 'gyur ba'i le'us
'jug bsdus pas/ don la tshang bar ka cog zhang gsum la sogs la paN mkhas pa thams cad bzhed pa mthun no/ /yang 'bum sde lngar grags pa'i shes rab kyi pha rol tu phyin pa'i
'bum ni/ rgyas pa 'bum la zer te/ zab cing rgya che ba sho lo ka 'bum yod pas 'bum zhes bya'o/ /dkon brtsegs la smon lam 'bum yod pas 'bum zhes bya/ phal po che na sangs
rgyas kyi mtshan 'bum yod pas 'bum zhes bya'o/ /mtshan dgu brgya ma tshang ba 'phags pa glang ru lung bstan na yod pas tshang ngo / /lang kar gshegs pa'i mdo na/ srin
po 'dul ba'i rnam grangs 'bum yod pas 'bum zhes bya'o/ /mya ngan las 'das pa'i 'bum ni/ ston pa mya ngan las 'da' khar zhal chems gsungs pa 'bum yod pas 'bum zhes bya ba
rnams so/ /gsungs rab yan lag bcu gnyis ni/ brgyad stong 'grel pa snying po don mchog las/ mdo sde dbyangs snyad lung du bstan/ /tshigs bcad mchod brjod gleng gzhi dang /
/rtogs brjod de lta bu byung dang / /skyes rabs shin du rgyas pa dang / /rmad byung gtan la phab pa dang / /gsung rab yan lag bcu gnyis yin/ /bka' bsdu gsum pa dgos pa'i
nyer len ni/ de'i dus na nyan thos

dge 'dun gyi tshogs thams cad/ ston pa sangs rgyas kyi rjes su slob par 'dod pa mthun cing / lta ba ma log pa sha stag yin na'ang / gang zag dbang po rab 'bring mtha' gsum
gyis/ ston pas gsungs pa'i drang don/ nges don/ ldem dgongs la sogs rnams la dgongs yul tha dad du bzung / de'i tshig gi phyogs la zhen nas/ so sor gyes pas sde pa bco brgyad
du grags pa byung ba de dus dge 'dun la 'gyed pa'i phyir rtsod pa byung ba ste/ gzhi yod par smra ba tshang la sde pa re re bzhin/ nged kyi 'di bka' dngos can yin gyi
gzhan ma rnams de ltar ma yin no zer ba sogs kyi rtsod pa byung ngo / /de la yang rtsa ba'i sde pa bzhi/ de las gyes pa'i bco brgyad yod de/ rtsa ba bzhi ni/ thams cad
yod par smra ba/ phal chen pa/ mang pos bkur ba/ gnas brtan pa'i sde ba dang bzhi'o/ /thams cad yod smra ba la gyes pa bdun ni/ gzhi kun pa'i sde ba/ 'od srung pa'i/ sa ston
pa'i/ chos srung pa'i/ gos dmar can/ rnam par phye te smra ba/ mang du thos pa la sbyangs pa'i sde pa rnams so/ /paNDi ta dha na shI las/ sde pa tha dad klog pa'i 'khor
lo las/ gzhi kun pa dang 'od srung sde/ /sa ston sde dang chos srung sde/ /mang thos gos dmar slob ma'i sde/ /rnam par phye te smra ba'i sde/ /thams cad yod par smra ba
yin zhis gsungs/ de dag gi skad ni/ saM skri ta'i chos ston no/ /rigs rgyal rigs/ sras sgra gcan 'dzin gyi slob rgyud/ bslab pa la gus pa'i mchog go /mkho ba'i yo byed
bcu gsum ni/ snam sbyar/ bla gos/ mthang gos/ sham thabs/ sham thabs kyi gzan/ rngul gzan/ de'i yang

gzan/ yang na/ khrus zo/ gdong phyis/ rnag gzan/ g.yan pa dgab pa/ skra bzed/ gding ba/ dbyar gyi gos ras chen dang bcu gsum mo/ /de la snam sbyar ni rab kyi rab la snam phran
nyer lnga 'bring la nyer gsum/ /tha ma la nyer gcig glegs bu phyed lnga'o/ /'bring gi gsum po la snam phran bcu dgu/ bcu bdun/ bco lnga/ glegs bu phyed dang bzhi'o/ /tha
ma'i gsum po la snam phran bcu gsum bcu gcig dgu pa'o/ /glegs bu phyed dang gsum pa'o/ /yod smra ba la rtags/ utpal la/ rin po che/ shing lo ris/ 'khor lo'am/ padma'o/
/phal chen sde pa la gyes pa lnga ni/ shar gyi ri la gnas pa/ nub kyi ri la/ gangs kyi ri la/ 'jig rten las 'das par smra ba/ rnam par brtags te smra ba'i sde pa rnams
so/ /zhes gsungs so/ /shar nub ri dang gangs rir gnas/ /'jig rten 'das par smra ba dang / /rtag par smra ba'i sde pa ste/ lnga tshan dge 'dun phal chen pa zhes gsungs/ phal
chen pa ni/ skad pra kr-i ta rang bzhin gyi skad/ rigs bram ze/ 'phags pa 'od srung gi slob rgyud/ sbyangs pa'i yon tan dang ldan pa'i mchog go/ snam sbyar 'dra/ rtags
dpal be'am/ g.yung drung ris so/ /mang pos bkur ba la gyes pa gsum ni/ sa sgrog rigs kyi sde/ srung ba po'i sde/ gnas ma bu'i sde rnams so/ /sa sgrog rigs dang chen srung
ba pa/ /gnas ma bu yi sde rnams ni/ /kun gyi bkur ba rnams pa gsum/ /zhes gsungs so/ /skad be sha tri tas ston/ zur chag gi skad/ rigs 'breg mkhan/ 'phags pa nye bar 'khor
gyi slob rgyud/ 'dul ba 'dzin pa'i mchog go/ snam

sbyar 'dra/ rtags dung ngo / /gnas brtan pa'i sde pa las gyes pa gsum ni/ gtsug lag khang chen po'i sde pa/ rgyal byed tshal na gnas pa'i sde pa/ 'jig med ri la gnas pa'i sde
pa rnams so/ /de nyid las/ rgyal byed tshal gnas 'jig med gnas/ /gtsug lag khang chen gnas brtan pa/ /zhes gsungs so/ /skad a ba bhraM sha tas ston no sha za'i skad/ rigs
brag gor sde'i gdol ba/ ka tyA ya na'i slob rgyud/ mtha' 'khob 'dul ba'i mchog snam sbyar 'dra/ rtags bum pa'o/ /de rnams kyi log rtog dgag cing / gcig gis gcig la chos
ma yin zer ba bsal ba'i phyir du/ bsdu ba gsum pa mdzad pa yin te/ thub pa'i bstan pa la sde pa bco brgyad du gyes pa yong ba'i snga ltas/ sngon rgyal po kri kri'i rmi
lam du byung ba/ sangs rgyas 'od srung la zhus pas ma 'ongs pa na/ 'di ltar 'byung ngo zhes lung bstan pa yod do/ /rmi ltas bcu ni glang gnyis/ sprel gnyis/ khron/ chu che/
ldum ra/ tsan dan/ 'thab ras/ kri kri'i rmi lam bcu yin/ spyir chos thams cad bsdu na/ bka' bstan bcos gnyis su 'dus te/ dbyig gnyen gyis rnam bshad rig pa las/ chos
rnams thams cad mdor bsdus na bka' dang bstan bcos gnyis su 'dus te/ /legs par gsungs dang de yi dgongs 'grel dang / /de yi dbang gis shAkya'i bstan pa 'di/ /'jig rten khams
'dir yun ring gnas par 'gyur/ /zhes gsungs la/ bka' dang bstan bcos kyi khyad par ni/ ston pa bzhugs pa'i zhal nas gsungs pa dang / cho 'phrul gyi chos kyi sgra bsgrags
pa thams cad ston pa'i bka' yin no/ /ston pa gshegs nas da lta'i bar la mdzad pa thams cad

bstan bcos yin no/ /ston pa rang gi dngos su gsungs pa dang 'jam dpal mtshan brjod la sogs pa rnams ni/ zhal nas gsung pa'i bka'o/ /gang zag gzhan bskul nas gsungs pa rnams
ni byin gyis brlabs pa'i bka'o/ /mdo'i gleng gzhi dang / chos kyi sdom dang / bka' bsdu gyis shig gsungs pa rnams/ rjes su gnang ba'i bka'o/ /sher snying la bka' gsum ga
tshang bar byed pa ni/ zab pa'i phyir ro/ /de ltar na/ bka' gsum po 'chad par 'dod na/ ston pa dang 'khor dang / gnas dang chos dang / dus dang / phun sum tshogs pa lnga'i
sgo nas 'chad pa yin na no/ /bka' phal che ba'i zhu ba po brgyad ni/ sha ri'i bu/ rab 'byor/ kau shi ka ste brgya byin/ byams pa/ 'od srung / gang po/ gang gA'i lha mo/
kun dga' bo rnams so/ /bstan bcos rtsom pa snga ba la rgya gar du/ bka' bsdu gsum pa'i dus su tshogs pa rnams zhal mthun par bye brag bshad mdzod chen mo bya ba rtsom pa/
phal che ba bod du ma 'gyur bar byed do/ /bstan bcos 'chad par 'dod na/ don rnam pa gnyis te/ lo rgyus kyi don dang / dngos gzhi'i don no/ /dang po la bka' dang bstan
bcos gang la bshad nyan byed kyang / bar chad gnyis spong rgyu ni/ lung dang mngon par rtogs pa'i bar chad do/ /'du shes bzhi sgom pa ni/ 'phel bar byed pa longs spyod kyi
'du shes sgom pa dang / nyon mongs pa'i nad zhi bar byed pa sman pa'i 'du shes dang / dgos 'dod 'byung ba yid bzhin gyi nor bu'i 'du shes dang / mi zad pa'i don 'byung
bas na/ mya ngan las 'das pa'i 'du shes bsgoms pa'i ngang nas/ 'chad pa dang nyan par bya'o/ /dman

pa'ii chos kyi sgor zhugs nas sa lam rim kyi bgrod/ rgyu'i sdom pa gsum gyi rnam grangs ni/ dang po so sor thar pa'i sdom pa/ nyan thos kyi dge slong gi 'dul khrims nyis brgya
lnga bcu rtsa gsum la/ sdom tshig ltung ba sde lnga bya ba gsungs ste/ sdom pa gcod par byed pa pham pa'i sde bzhi/ gsol ba dge 'dun la rag las pas/ dge 'dun lhag ma'i
sde bcu gsum/ ma mthol ma bshags ngan song du skyur ba spangs ltung gi sde sum cu/ ltung byed 'ba' zhig pa dgu bcu/ mthol zhing bshags pa la ming gi btags pa so sor bshags
pa bzhi/ chos phun sum tshogs pa la bslab cing goms par byed pa bslab bya nyes byas kyi sde la/ brgya dang bcu gnyis/ dril bas 'dul khrims nyis brgya lnga bcu rtsa gsum
yin/ byang chub sems dpa'i bslab pa la/ smon pa sems bskyed dang / 'jug pa sems bskyed gnyis/ gsang sngags kyi dam tshig ni/ gsang sngags nang pa/ theg chen bla med pa/
a ti yo ga rnams la dam tshig sa ma ya 'bum sde'i rgyud nas bshad pa ltar na/ dam tshig phra rags bsrung rgyu 'bum phrag gcig go/ nyan thos dge 'dun gyi tshogs rnams la
mig gi 'bras bu ltar bcas pa'i bslab pa gsum ni/ lhag pa tshul khrims gyis bslab pa dang / lhag pa byang sems la bstan pa'i bslab pa dang / lhag pa shes rab kyi bslab pa
dang gsum mo/ /bsod nams bya ba'i dngos po la gsum te/ sbyin pa las byung ba'i bsod nams bya ba'i dngos po dang / tshul khrims las byung ba'i bsod nams bya ba'i dngos po
dang / sgom pa

las byung ba'i bsod nams bya ba'i dngos po dang gsum mo/ /sangs rgyas mya ngan las 'das nas lo brgya dang bcu skor na/ chos rgyal mya ngan med ces bya bas/ 'dzam bu gling mtha'
dag gi rgyal po byas so/ /de nas rim gyis rgyal sar/ tsandra bdun byung ba ni/ ha ri tsandra/ shrI tsandra/ a khe tsandra/ dharma tsandra/ karma tsandra/ bi kra ma tsandra/
ga mi tsandra rnams so/ /go mi ni dza lan dha ra'i slob ma yin cing / de'i phyag rgya mo klu mo gcig gi nub re la rgyal bu re zos pas/ klu ma de rgyal po go mi las
btul lo/ /de nas rgyal sar pA la bdun byung ste/ go pA la/ dharma pA la/ bi kh'a pA la/ ra ma pA la/ hi ma pA la/ mo pA la/ ne pA la rnams so/ /ne pA la'i dus su blon pos
ngo log byas nas/ pA la'i bang so nub bo/ /de nas se na bzhi byung ste/ ba na se na/ ke pa se na/ ma ni tra se na/ ma hwan se na'o/ /tsandra bdun dang / pA la bdun/ lha
mo tsuddhas byin pa'i dngos grub yin no/ /pA la na bdun po'i ring la/ mkhas grub thams cad byon no/ /dharma pA la rgya gar na bzhugs dus/ bod na rgyal po sad na legs mjing
yon yod par/ yar klungs bang so'i rdo ring la yi ge yod ces grub thob u rgyan pas bris 'dug go/ mi mjed 'jig rten gyi khams 'dir/ sangs rgyas shAkya thub pa'i bstan pa/
lo lnga stong lnga brgya gnas rgyu dang / sku tshes dgung lo brgya thub rgyu/ skye dgu'i bdag mo sogs bud med rab tu byung ba'i skyon gyis/ bstan pa lo lnga brgya dang
/ sku tshe lo nyi shu bri bas ston pa dgung lo brgyad cu la gshegs shing / bstan pa lo lnga stong du nub par bshad la/ lnga stong gi steng nas sngar lo du 'das/ da lo grangs
ji tsam yod brtsi ba ni/ chos rje sa skya pas bzhed pa ltar/ thub pa sa pho 'brug lo

bar byas pa'i lugs kyi/ de nas chu pho khyi lo la ti shri kun blo ba/ bod du bsnyen par rdzogs par byon pa'i lo yan la/ lo sum stong bzhi brgya lnga bcu rtsa lnga 'das/ rtsa
drug pa'i steng na yod cing / da lo stong dang lnga brgya bzhi bcu zhe lnga lhag mar yod ces gsung 'dug pa/ lhag ma de'i steng nas yang / da lan shing pho stag lo/ srog
rme rgya gar dbus na yod pa 'di yan la lo brgya dang nyi shu rtsa dgu song 'dug pa/ yar rgyab pas sngar 'das kun dril/ lo sum stong lnga brgya brgyad cu gya lnga song /
gya lnga ba'i steng na yod cing 'bras bu dang / sgrub pa dang /lung gi dus dang / mngon pa'i dus rnams/ mdo sde'i steng nas kyang lo brgyad cu gya bzhi tsam song bas na/
da bstan pa dngos la/ mdo sde'i lo bzhi brgya bcu drug dang / 'dul ba'i lo lnga brgya yod cing / der steng rtags tsam 'dzin pa lnga brgya rnams dril bas/ lo stong dang bzhi
brgya bcu drug yod par/ mkhas pa rnams bzhed do/ /byams mgon gyi sprul pa dang / bstan pa dngos ji tsam la 'byon ni/ yong su grags par/ tshe lo bcu pa'i las kyi 'bras
bu yongs su rdzogs pa'i skabs su/ mi gzhan las lus gzugs dang gzi brjid che ba yod pas/ de byams pa'i sprul par byon pa byed cing / de nas tshe lo yar 'phel ste/ brgyad khri'i
bar du'o/ /zhes bshad cing / byams pa mgon po'i bstan pa dngos ni/ 'dul ba tsandra gar bha dang / 'dul ba dar ma bya bar sangs rgyas kyi lung bstan yod pa/ tsandra
gar bha'i nang na/ sangs rgyas shAkya thub pa mya ngan las 'das nas lo bye ba phrag lnga bcu rtsa bdun song ba dang / rgyal ba byams pa mgon po 'jig

rten du sems can gyi don la 'byon par gsungs so/ /mdo sde bskal bzang las/ de bzhin gshegs pa tshogs can gtso bo zhes pa/ yab yum sras rim gro ba mchog gnyis la sogs cha tshang
ba la/ sku tshe'i tshad ni nyi ma gcig ste/ de'i bar la sangs rgyas kyi mdzad pa bcu gnyis rdzogs par bshad cing/ dam pa'i chos ni lo dung phyur phrag bzhi dang / bye
ba phrag drug gi bar du gnas par bshad do/ / / /

'phags yul bal po'i rgyal rabs bzhugs/ na mo arya mai tri ye/ byams dang thugs rjes srid gsum 'gro ba yi/ /mgon gyur sa bcu'i dbang phyug rab btud nas/ /de yi sprul pa bstan
pa rgyas mdzad cing / /li yul chags 'jig khrims gnyis gnas tshul bshad/ /li yul bal por grags pa 'dis/ sangs rgyas kyis bstan pa dang / bstan 'dzin gyi gang zag rgyal blon
ji ltar byon na/ ston pa shAkya thub pa 'gro ba'i don la sangs rgyas nas/ bzhugs pa'i pho grangs nyi shu rtsa gcig yod pa'i/ rting ma de li yul 'di yin pas/ gzhan las
kyang yon tan lhag par che/ sngon sangs rgyas 'od srung 'jig rten du byon dus/ li yul 'di la tsan dan gyi yul zer dam chos shin du dar ro/ /'od srung mya ngan las 'das nas/
de'i sku gdung bzhugs pa'i mchod rten go ma sa la ghan dha phyi bstan du bzhengs shing / de'i nang na 'od srung gi sku gdungs yang ril po gcig tu bzhugs par byed la/
da lta ni 'phags pa shing kun gyi mchod rten zhes grags par byed do/ /drang srong rnams nam mkha' la 'phags nas yul gzhan du 'byon/ de rting bstan pa nub pas li yul mtshor
gyur to/ /de nas yun ring po zhig nas sangs rgyas shAkya thub pa rgya gar du byon/ 'gro don mdzad nas mya ngan las 'da' bar nye ba na/ yul khams so so srung ma so so la
gtad pa'i tshe/ li yul yang / rnam sras dang / yang dag gshed la

sogs pa la gtad nas ston pa nyid rang yang / 'khor mang po dang bcas nas nam mkha' la lding nas li yul mtshor gyur pa der byon/ da lta yang chu bo shel chab gong ma'i 'gram/
ghung tir gyi mchod rten gyi thad/ steng gi nam mkha' la padma'i gdan la bzhugs nas/ byin gyis brlabs 'od zer bskyed nas phyogs bcu'i sangs rgyas byang sems rnams kyi 'od
zer ston pa'i dbu la thims/ dge'o zhes pa'i sgra byung ngo / /de nas phyir bstan pa 'byung ba'i rnam 'phrul dang lung bstan mang du mdzad cing / sha ri'i bu'i gseg shang
gi rtsa ba dang / rnam thos kyi bu'i mdung thung gis mang pa ba ra na/ pa ra ba ta zhes pas/ ri rnag gi kha dog 'dra bar/ mtsho 'di dbrol la gying sham gtsang po la pho
zhig zhes bka' bstsal pa bzhin byas pas/ ston pa nyid kyang glang mgo ri'i steng/ sku gzugs chen po bzhugs pa'i g.yon logs kyi lha khang na/ da ltar mchod rten chung ngu
gcig yod par dgung zhag bdun bar la bzhugs/ kun dga' bos sngar gyi rgyu rkyen de rnams ci lags zhus pas/ mtsho dbral ba las chu skam nas nga mya ngan las 'das pa'i 'og
tu 'dir li yul bya ba 'byung ste/ 'u than gyi mkhar grong lnga ldan zhes pa'i chen po gcig dang / de srung ba'i rA dza gra ma'i dus sangs rgyas kyi sku gzugs tsan dan gyi
nang du/ sku'i grib ma rang la nub pa zhig rgya gar nas byon/theg pa chen po la spyod pa'i dge slong pho mo gnas pa'i gtsug lag khang sum brgya drug cu rtsa gsum rgyal blon
dad pa can gyi bzhengs pa nas/ sku gdung la mchod pa'i byang sems dge slong pho mo dang / khyim pa skye bo'i tshul du gnas pa phyed ma'i lnga brgya rtag tu gnas so/ /gzhan
yang phyir mi ldog pa'i byang sems/ theg pa

chen po la spyod pa phal cher gnas ste/ 'di ni dus gsum gyi sangs rgyas kyi zhing khud pa yin no gsungs/ srung ma rnams la bka' bgos te gtad do/ /der mtsho pho ba dang / 'od
srung kyi mchod rten phyi rten chen mo dang / ri glang ru mkhar dge ba'i shul rnams mngon par gyur to/ /de nas/ sangs rgyas mya ngan las 'das nas lo nyis brgya lnga bcu
rtsa bzhi lon pa'i dus su/ rgya gar gyi rgyal po chos rgyal mya ngan med yin dharma a sho kas/ sdig chen chos byed pa slar bshags sngom byas/ 'dzam bu'i gling du gtsug lag
khang dang / mchod rten brgyad khri bzhi stong bzhengs par dam bcas pa'i tshe/ mtsho bskams li yul stong par 'dug pas/ der 'ongs da lta 'u than gyi sku mkhar yod sar nub
gcig bzhugs pas/ rgyal po'i btsun mo dam pa la btsun mo de skyed mos tshal du khrus phyed dus/ rnam sras nam mkha' la gshegs pa yar mar gnyis kas gzigs/ sems chags pa
las byung ba'i ba'i bur byed do khye'u gcig btsas pas/ mtshan mkhan na re/ 'di ni mtshan bzang dbang thang che bas yab sku ma 'phos pa la rgyal srid byed par mchis so zer
bas/ rgyal po khros nas bu 'di ni nga la mi dgos kyi bor gcig zer ba ltar bor bas/ bu chung rang gi bsod nams las/ sa las nu ma gcig byung ba nus pas gsos skyed che bar
byung ngo / /de'i skabs su rgya nag gi rgyal po/ ce'u wang zhes pa'i byang sems kyis sprul pa/ bu stong la dbang sgyur/ dgu brgya dgu bcu rtsa dgu yod pa cig byung ba/ de'i
bsam pa la/ nga la bu gcig byung na sangs rgyas kyi zhabs kyi bcags pa'i li yul zhes bya ba bzang po gcig yod 'dug pa de 'dzin du 'jug snyam nas/ rnam sras la gsol ba
btabs pas/ sa la nu blangs nas 'di ni nga'i bu yin

pas khyod la sbyin par bya'o zer nas byin/ ming yang rgyal po sa las nur btags/ de cher skyes pa dang li yul 'tshol ba la rgya rjes brdzangs/ dmag stong phrag bcu dang bcas
te nub phyogs su phyin/ li yul me dkar du slebs pa'i dus su/ rgya gar du rgyal po dharma ko kas/ blon po yakSha bya ba la nyes phab nas/ de spun pha khu nye 'khor dang bcas
pa bdun brgya tsam spyugs/ shar phyogs su yul 'tshol ba la yong / 'u than gyi shel chab gong ma na yod pa dang / sa la nu'i 'khor gnyis/ ba sbrum ma bros pa 'tshol du
'ong ba dang 'phrad/ rgyu mtshan bsnyad pas/ nged gnyis sngar nas rgyal blon gyi rgyud du 'dug pa/ da'ang rje 'bangs byed par rigs la/ 'u than gyi gzhong 'dir yul sar bzung
bar bya'o zer nas/ ko nya'i 'og yul hang mu dze bya bar mjal/ rgyal blon byed par bshams pas/ sngan ma yul bgos la ma 'chams/ rnam sras dang dpal lha mos sdum byas te/
'u than shel chu gong ma man chad/ rdol me skar dang / skam sha yan chad sa la nur 'khor rgya nag pa la phye/ shel chu gong ma yan chad/ ko shel man chad yakSha'i 'khor
rgya gar pa la phye/ shel chu'i dbus ni rgyal bu rang rgya dkar nag gi blon 'bangs/ stod rim 'dres ma dang bcas pas bzung te/ yul btab mkhar rtsig rgya dkar nag 'phrad pa'i
dbu ni yin te/ skad ni gnyis ka mthun/ li skad thog ma 'jam dpal/ dge slong bai ro tsa nar sprul nas/ byis pa la bslab pas 'phags pa'i gsungs las chad pa/ yi ge dang
chos lugs ni rgya gar ba dang shas cher mthun la/ 'jig rten pa'i lugs ni rgya nag pa dang shas cher mthun no/ /sangs rgyas 'das nas rgyal po sa la nu lo bcu dgu pas li rje

byas pa yan la lo nyis brgya lnga bcu rtsa bzhi song zhing / rgyal po sa la nu dang / blon po yakSha ni li'i rgyal blon gyi thog ma'o/ /de nas sa la nu'i bu/ rgyal po ji dza
ya sam bha wa byung ba/ rgyal sar zhugs nas lo lnga song ba dang / li yul du chos kyi thog ma byung ste/ de yang byams pa rgyal po dza ya dang / 'jam dpal dang 'phags pa
bai ro tsa nar sprul nas/ sngon la phyugs rdzi byas pa la/ skad dang yi ge bslabs/ de nas dam chos dbu brnyes rim par byung ngo / /rgyal po des tsar ma'i gtsug lag khang
bzhengs/ de'i nang na klu rgyal hu lor gyis kha che nas nam mkha' la spyan drangs pa'i mchod rten byin rlabs can yang bzhugs la/ li yul du gtsug lag khang dang / mchod
rten gyi thog ma'o/ /de nas rgyal rabs bdun gyi bar la/ gtsug lag khang mang du brtsigs so/ /byams pa rgyal po bi dza ya birya zhes par sprul nas/ bstan pa'i bya ba rgya
cher byas shing / ghung tir gyi gtsug lag khang bzhengs/ mchod rten gong ma sa la ghandha'i bsngags pa brjod pas/ rgyal po dad de/ glang mgo ri'i steng du/ gyi'u shan gyi
gtsug lag khang bzhengs so/ /de nas rgyal rabs gnyis kyi bar la gtsug lag khang mang po brtsigs/ de rting rgyal po bi dza ya dzas/ ma zha'i mchod rten dang gtsug lag khang
bzhengs so/ /rgyal po de la sras gsum byung ba'i che ba 'don 'gros/ bar pa dar ma nan tir gnyis/ rgya gar du chos slob pa la byon/ chung ba bi dza ya dar mas rgyal srid
bzung / dpa' rtsal che zhing gsod pa la skye na pas sdig che/ phu bo dar ma nan tir gyis dgra bcom pa thob nas/ thabs kyi bdud btul/ sdig bshags byed du bcug te/ dro ldir
gyi gshongs na/ sngon thub pa chen pos rgyal

bu zla 'od du gyur tshe bram ze la dbu byin pa'i sa dang / sangs rgyas kyi zhabs kyi bcags pa'i ghe'u to shan dang / bhod bha long kyi tshal du gtsug lag khang dang mchod rten
chen po re bzhengs so/ /gcen che ba 'don 'gros rgya gar nas phebs/ sku mched mjal bar/ 'ja' mo ka ko rong nga'i lha khang bzhengs shing / nor gtsang mas sang tir gyi
gtsug lag khang bzhengs so/ /de nas bi dza ya dar ma'i bu/ rgyal po bi dza ya seng has som nya'i gtsug lag khang dang / mchod rten bzhengs/ de'i 'og tu rgyal po bi dza ya
kirtis pun nyo'i gtsug lag khang bzhengs nas/ ding sang bar du chu'i 'jigs pa klus bsrungs pa yod do/ /de'i bu ji dza ya sam tra las/ dgra bcom pa dznyA na yakSha'i bka'
bzhin du/ dar ma tir gyis gtsug lag khang dang / ghung shan gyi gtsug lag khang bzhengs so/ /de'i bu bi dza ya seng has/ byams pa'i zhal mthong / gzha' gser ma'i gtsug lag
khang bzhengs so/ /de'i bu/ rgyal po ji dza ya pha la 'chang rgyal po rabs drug gi bar la/ gtsug lag khang gzhan ma brtsigs so/ /de nas rgyal po bi dza ya sa tra las/
sangs rgyas kyi sku gzugs bcu dgu khyer nas li yul du nam mkha' la byon byung ba bzhugs pa'i gtsang khang dang / bkra shis bsil ba'i tshal du mchod rten dang / dgra bcom
pa mu gu sdes/ a pa ya dhengs kyi bka' bzhin du/ gzha' sam ma'i gtsug lag khang bzhengs so/ /de'i bu rgyal po ji dza ya sha ta man chad/ rgyal rabs bzhi'i bar la gtsug lag
khang gsar pa ma brtsigs so/ /de nas rgyal po bi dza ya karti la/ klu'i rgyal pos bskul nas/ la bha ya nya'i gtsug lag khang bzhengs pa 'di ni bod rgyal pos li yul la mnga'
mdzad/ de'i blon pos

mgar stong btsan li yul du yong dus bzhengs so/ /rgyal po de dang sras bi dza ya gra ma bhad gnyis rgya yul la byon pa'i ring la/ li'i blon po a ma cha ge meg bya bas/ lo bcu
gnyis rgyal tshab byas/ de'i dus la nang sde'i mchod rten dang / gtsug lag khang bzhengs so/ /de nas rgyal po bi dza ya bhad/ li'i yul du slebs nas/ gyer zhig gre rma
bya ba'i gtsug lag khang bzhengs so/ /de'i 'og tu rgya'i ser thi shis/ bang mkhar du/ byams pa mi tri'i gtsug lag khang / rgya'i blon po ka thi shis/ khe gwan rtse'i gtsug
lag khang dang / sngon 'phags pa bai ro tsa nas/tsar ma'i tshal du phyugs rdzi la skad bslabs pas/ pu to nya'i mchod rten chen mo bzhengs/ rting la de zhig pa dang / rgyal
po bi ya ho han dang / rgya'i dge slong ba la shis/ sa der gtsug lag khang gcig bzhengs so/ /gzhan yang rgyal po na rim gyis btsun mos bzhengs pa dang / btsun mo'i slad
du gtsug lag khang bzhengs pa ni/ nu bo nya zhes bya ba'i gtsug lag khang dang / mo zo 'jo'i dang / ze ro 'jo'i dang / so yan sdo'i dang / 'go mo 'ja'i dang / bka' gro
mdzo'i dang / ho ron mdzo'i dang / so lon mdzo'i dang / yar lon no'i dang / kho bon no no'i dang / gu rai ma'i dang / a ko no'i dang / kus tsi or stong nag gi'i dang / ci
tu no'i dang / khye'o no'i dang / na mo bho thong gi dang / na 'ong yo nu'i gtsug lag khang bya ba sogs mang du bzhengs so/ /spyir 'u than na gtsug lag khang chen por brtsi
ba/ sku mkhar gyi phyi nang na/ drug cu rtsa brgyad/ 'bring dgu bcu rtsa lnga/ chung ngu brgya bzhi bcu zhe brgyad/ dgos tshos kyi lha khang chung ngu na dang / yon
bdag med pa'i lha khang dang / mchod rten chen po gsum stong drug brgya brgyad cu rtsa brgyad

bzhugs so/ /'u than na dge 'dun dgos tsho yan byin no/ /byi ba lo la brtsigs pas khri tsho gcig tsam bzhugs so/ /mdo lo dang me skar phyogs na/ gtsug lag khang chen po bzhi/
chung ngu na brgya lhag tsam dang / dge 'dun brgya nyi shu tsam bzhugs/ kam shang dang / pho nya dang / berga Da dang / o ku yan chad/ byi li man chad sku mkhar gyi nang
na gtsug lag khang chen po nyi shu rtsa gsum/ 'bring po nyi shu rtsa gcig chung ngu nyi shu rtsa gsum tsam dang / dgos tshos kyi lha khang mchod rten chung ngu la sogs/
brgyad brgya sum cu rtsa dgu tsam bzhugs/ dge 'dun sde gnyis ni/ las rkyen dang dgos tsho man chad na/ bzhi brgya sum cu rtsa brgyad bzhugs so/ /gyim kang man chad keM shang
dang / dur brgya yan sku mkhar gyi nang tshar ma yan na gtsug lag khang chen po bco lnga tsam dang / lha khang chung ngu dang mchod rten mang du bzhugs/ dge 'dun sde
gnyis ni/ las rkyen dang / dgos mchod yin la/ spyir dgu brgya drug cu rtsa gsum tsam/ rgyal po sa la nu'i tsha bo/ rgyal po bi dza ya sam bha ba'i dus su/ rgya yul du chos
byung ba'i thog ma yin pa de nas rtsis lo bshol bor nas/ khyi lo ston zla tha chung yan la/ lo grangs ni stong dang nyis brgya lnga bcu tsam song 'dug go/ dang po rgyal
po sa nus rje byas nas/ bzang btsan bzang la btang / li rjer bskos pa yan la/ li'i rgyal rabs lnga bcu rtsa drug dang / phyag tshab gcig byung gda'o/ /li yul du rgyal rabs
bdun pa/ rgyal po ji dza ya kirti zhes pa'i ring la/ saM ka pa gra ha ma'i gtsug lag khang dang / nye ba'i lung pa/ saM ka na nyir bya ba na/ saM gha ba pa na zhes pa'i
dgra bcom pa gcig bzhugs te/ de'i slob ma ban de

zhig gis/ 'dul ba tsandra gar bha dang / 'dul ba dar ma sangs rgyas kyi lung bstan pa mthong nas/ dgra bcom pa la zhus pas/ thub pa mya ngan las 'das nas/ lo nyis stong gi
bar la/ li yul 'dir chos kyi gzugs brnyan dang / ring bsrel gnas par 'gyur te/ de nas nub par 'gyur zhing / li yul dang / shu lig a san gsum ga rgya dang / gdong dmar/ po
byi/ gru gu/ hor la sogs pas 'joms par byed do/ /de'i rjes la byang chub sems dpa' gcig gdong dmar gyi rgyal por skye ba blangs nas/ bod khams su dam chos 'byung zhing /
gtsug lag khang dang / mchod rten brtsigs/ dge 'dun gyi sde 'dzugs/ rgyal blon rim gyi chos la sbyor/ yul khams gzhan gyi mkhan po dang / gsung rab mang po gdan 'dren/ li
yul 'di'ang bod kyi rgyal po de'i mnga' ris su dbang byed pa 'gyur ro/ /de nas gdong dmar du rgyal rabs bdun gyi bar la/ dam pa'i chos la spyod par 'gyur/ de'i tshe li
yul 'dir chos nub pa la nye ba'i tshe skabs su/ de'i rgyal po gzhon pa gcig chos la gnag pas/ li yul gyi dge 'dun bskrad pas tsar ma dang / 'bong dang / me skar/ ko nya'i
gtsug lag khang rnams su rim bzhin du bud nas/ gdong dmar gyi yul la kha bltas/ g.yag sgal can gyi lam sna byas pa ltar phyin/ bod yul mtshal gyi bya bar slebs/ de'i rgan
pas gdong dmar rgyal po la bsnyad pa dang / btsun mo byang sems sprul pa/ rgya'i kong jo zhig yod pa des/ li'i dge 'dun rnams gdan drangs/ sbyin bdag byas/ da dge 'dun
e yod byas pas/ de'i mkhan po na re/ an be dang / shu lig kha che rnams na mang po yod zer ba ltar/ de rnams kyang gdan drangs/ gtsug lag khang du bzhugs su bcug lo gsum
bzhir zhabs tog legs par

bsgrubs/ de dus kong jo la 'brum nad byung nas 'das/ gzhan yang mi mang rab shi bod blon rnams gros 'chams par/ lho bal gyi dge 'dun mkhan po rnams bos pas lan zer/ de rnams
kyi ban de bos pa rnams thams cad nub phyogs su bskrad/ de rnams ghan dha ra chen por chas nas 'gro ba la/ lam du klu'i rgyal po e la pa tras sbrul du sprul nas/ mtsho
la zam pa byas te bsgral bas sbrul shi dga' ldan du skyes mtsho yang bskams so/ /de'i dus bod yul na/ dge 'dun dang ring bsrel/ gsung rab/ mchod pa'i yo byad gcig kyang ma
lus pa bkal song ngo / /der 'dzam bu gling gi dge 'dun thams cad/ ghan dha ra chen por slebs/ de'i rgyal pos lo gnyis kyis bar la 'tsho ba sbyangs/ ci bde la so sor bzhag
go/ de'i mtshams su rgyal po de 'das/ de la bu gnyis yod pa'i chos la dad pa de/ ban des bskul nas ban des rgyal po byas pa/ blon 'bangs byin pos ban de'i rgyal po bsad/
dge 'dun byin po 'khyam du bcug pa / ke'u shA gyi'i rgyal pos spyan drangs te/ yul der 'dzam bu gling gi dge 'dun ril 'dus par gyur to/ /zhes gsungs so/ /sangs rgyas zhabs
bcags yul mchog lung bstan nas/ rgyal po sa nu blon po yakSha gnyis/ /las kyi bdas nas yul khams gsar du bzung / /sa nu tsha bo bi dza saM bha bas/ /byon ring byams
dang 'jam dbyangs sprul pa yis/ /li yul dam chos dar ba'i dbu brnyes nas/ /chos rgyal mang pos mchod rten gtsug lag khang / /brgya stong dpag med bzhengs pas bstan pa dar/
/dgra bcom pho mo lo paN mang du byon/ /sangs rgyas gshegs nas nyis brgya lnga bcu'i skor/ /chos byung the ba'i nyis stong lo yi bar/ /yul der thub bstan dri med byung
bar bshad/ /de nas da lta yan chod lta spyod

rnams/ /phyi nang 'dres ma shas cher phyi rol snang / /rgyal bas bsngags pa'i 'phags yul bal po yis/ /rgyal rabs bris pa'i rnam dkar dge ba des/ /slar yang 'phags pa'i yul
der chos dar zhing / /'gro kun byams pa mgon po'i sa thob shog/ //

blo ldan rgya nag gi rgyal rabs bzhugs so/ / na mo arya manydzu shrI ye/ blo gros mkhyen brtse'i 'od kyi 'gro kun gyis/ /blo ngan ma rig mthug po rab bsal nas/ /blo gsal spobs
pa'i snang ba mchog stsol ba'i/ /blo ldan 'jam dbyangs zhabs la gus btud nas/ /de yi zhing mchog ri bo rtse lnga zhes/ /de lta'i 'khor yug rgya nag thang gi yul/ /de
nyid bzung 'dzin rgyal rgyud byung tshul rnams/ /de'ang 'dir mdor bsdus don gsal 'bri bar bya/ rgya nag po'i yig tshang la/ ce hu wang zhes pa'i rgyal rabs bzhi pa/shing
pho rta lo la rgyal sar bton nas/ lo nyi shu rtsa gcig lon pa'i dus su/ shing pho stag lo zla ba bzhi pa'i tshes brgyad la/ rgya gar du bcom ldan 'das rgyal ba shAkya thub
pa rgyal bu don grub tu sprul nas sku 'khrungs/ de'i 'od dang cho 'phrul rnams rgya nag yul du'ang mthong bas/ rtsis byas dus/ sangs rgyas 'byon par shes shing / de'i bstan
pa rgya nag tu'ang 'ong bar 'dug zer/ rgyal bu don grub dgung lo nyi shu rtsa dgu par rab tu byung / sum cu so lnga la sangs rgyas/ de nas lo bdun 'das pa nas/ yum la
chos 'chad pa'i don la lha yul du byon/ zla ba gsum bzhugs/ de'i shul du rgyal po u Ta ya nas mo'u 'gal gyi bu la bskul nas/ lha'i yul du sangs rgyas kyi sku tshad/ tsan
dan go shirSha las bzhengs te mi yul du gdan drangs/ bcom ldan 'das lha las babs nas rgya

gar du phebs pa'i tshe/ tsan dan gyi sku de bzhengs nas dbu btud te spyi bor phyag bzhag nas ston pa mya ngan las 'das rting / la stong lon pa'i tshe/ sku 'dis rgya nag gi
yul du sems can gyi don byed par 'gyur ro/ /zhes lung bstan/ de nas lo sum cu so brgyad song ba'i dgung lo brgyad cu la mya ngan las 'das so/ / de nas chu mo phag la se chen
rgyal po rgyal sar phebs nas/ lo ngo phyed dang gsum 'gro dus brtsis pa yan la lo sum stong bzhi brgya bcu gsum song / tsan dan jo bo bzhengs nas lo sum stong bzhi brgya
lnga bcu rtsa lnga 'gro zer ba/ rgya'i tsan dan jo bo'i lo rgyus la yod par snang / chu mo phag nas tshal pa'i chos 'byung / me pho khyi lo la brtsis pa yan la/ lo brgya
dang bzhi bcu zhe bzhi 'gro bar 'dug de nas deng sang shing pho stag srog rme brgyad dkar dbus na yod pa'i gong dkar ba la skyes nas/ dbus gtsang bde dog chen mo langs
pa'i lo 'di yan la lo brgyad cu gya dgu song 'dug kun dril bas ston pa sa pho 'brug la 'khrungs nas/ da lan shing pho stag lo 'di yan la/ lo grangs sum stong lnga brgya
gya lnga song 'dug rgya nag tu ce'u la/ rgyal po sum cu so drug byung / lo brgyar srid bzung / de nas chin hri hwang gi rgyal po gnyis byung / de nas han ka'o dzung zhes
pa nas bzung ste/ rgyal rabs bcu bzhi byung / de nas blon po gcig gi ngo log byas nas/ lo bco brgyad rgyal sa bzung / phyis han gyi rgyud pa/ sle'u gong bus/ blon po ang
mang bsad nas/ des rgyal srid bzung ba la/ bu lnga byung ba'i chung ba la bu han min ti rgyal po byung / de dus paNDi ta dzu ha lam bya ba bden pa mthong ba gnyis kyi/ rgya
gar nas/ rta dkar po gcig la theg pa chung ngu'i

chos bkal nas/ rgya nag ho nan du pa'e ma si lha khang bzhengs/ chos bsgyur/ de phyin chad nas rgya nag tu/ sangs rgyas kyi bstan pa dar ba yin no/ /paNDi ta de gnyis kyi dgra
bcom pa thob nas/ rdzu 'phrul gyi gcig nam mkha' la 'phur nas/ rgya mtsho'i gling ka'u li dkar po'i rgyal khams zhes par song nas mya ngan las 'das/ gcig ni lha khang
de'i 'og tu 'gog pa'i ting nge 'dzin la zhugs nas/ byams mgon byon dus mjal nas mya ngan las 'da'o zer/ han gyi rgyal rabs nyi shu rtsa bzhi pa/ han hen ti'i rgyal po'i
blon po tsha'o tsha'o zer bas rgyal sa phrogs pa mi rgyud lngar rgyal po byas/ yang de'i blon po si ma zhes pas/ rgyal sa phrogs nas bzung / de sting he'u tsing gi rgyud
pa la/ tung cin zhi cin gnyis byung ba'i/ zhi cin gyi rgyal po'i dus su/ rgya gar paNDi ta rgas po gcig byung nas/ rgya gar dang ljang yul gyi bar rgyal khams chung ngu zhig
na/ sngon sangs rgyas shAkya thub pa sum cu rtsa gsum du byon dus bzhengs pa'i lha/ sangs rgyas dgung lo bcu gnyis pa'i sku tshad jo bo shAkya mu ne dang / sangs rgyas
kyi ring bsrel dang / ku m'a ra zhes pa'i paNDi ta mkhas pa gcig rnams yod pa/ der rgyal khams chung bas/ 'gro don mi 'phel bar 'dug rgyal po khyed la stobs 'dug pas/ dmag
thongs la de rnams blangs na/ sems can mang po la phan par 'dug zer bas/ rgyal po de la blon po zhing gi phying sang zhig dang / chu mi dbyen gyi mi dpon zhig yod pa
las/ mi dpon la dmag khri tsho bzhi bcu thams pa bskur nas btang bas/ jo bo dang ring bsrel ngo bo dang / paNDi ta de 'das 'dug pa'i tshab la ku mA ra chung ba rnams gdan
drangs/ lam du paN chung des/ mkhas pa'i rnam

'phrul rim par ston no/ /bka' chems bka' khol ma nas/ rgya gar gyi rgyal po dharma pha la'i rting la/ mu stegs pa'i dmag gis shrI na lendra bcom/ bstan pa bsnubs pa'i dus su/
rgya nag rgyal po de ba rA dza la/ dmag grogs sbran pas/ de'i lam thon/ skyes kyi nor dngos bzang ba skur gyi/ de la brten nas/ phyi pa thul cig zer/ za 'og gi gos srubs
med pa'i ri mo can/ mtshon dang zong gi mi phig pa/ thugs kar dpal be'u yod pa zhig gi 'go byas pa'i/ skyes bzang po thengs gnyis bskur bas/ mu stegs thul/ lha chos dar
bar byung ba'i skyes lan la/ sangs rgyas dgung lo brgyad pa'i sku tshab dang / mdo za ma togastug po bkod pa/ chu klung gi mdo/ 'dul ba ko sha dge slong bzhi sde gcig dang
bcas pa dgos zer byung bas/ khong drin che bar yod zer nas bskur bas/ rgya nag tu phebs par byed do/ /mi dpon dmag dang bcas pas/ rgya yul du 'khor dus/ zhi cin rgyal
po sku gshegs/ rgyud chad nas/ sngar gyi ching sang des rgyal po byed kyin 'dug zer ba thos pas/ dmag dpon des rang gi dmag khri tsho bzhi po bsdus nas/ si chon dang / ci'u
mkhar nyi shu rtsa bzhi'i rgyal po byas so/ /dus phyis dmag dpon de'i rgyud pa'i lag nas/ ching sang rgyal pos jo bo ring bsrel paNDi ta rnams/ kiM shang hur gdan drangs/
bkur sti chen po byas/ paNDi ta de la btsun mo bcu yod pas/ dge 'dun rnams ma mos pas zhal du khab gsol nas dag snang sbyangs/ paNDi ta de'i slob ma ce'u hwa shang zhes
pa mkhas pa zhig byung ba de la'ang / paNDi ta zer/ de la rgyal po'i btsun mo che ba 'grogs pa la bstan nas/ ske bcad pa'i khrims phog mgo bo bregs pas khrag 'o mar byung
/ rang gi

lag pas/ mgo rang gi blangs pa ske thog tu sbyar nas/ gtsug lag khang du phyin/ 'khor mang po la las rgyu 'bras kyi chos bstan nas/ mgo bo rang gi pang du lhung nas/ tshe'i
dus byas so/ /ching sang gwa'i rgyal rgyud chad nas su'i dbyang di zer ba'i rgyal po pha bu gnyis byung / des mnga' 'og nas/ thang ka'u cung dzung zhes pa tha'e yang tha'i
hu'i gle'u shu si'i gle'u shu byed cing yod pa des/ ngo log nas/ rgyal sa phrogs te/ de ni thang gi rgyal po'i thog ma yin no/ /de la bu gsum yod pa'i/ 'bring po thang
tha'i dzung rgyal po'i dpung thang zam tshang zhes pa'i/ lo tsA ba slob dpon dbyig gnyen gyi slob ma zhig gis/ rgya gar nas chos mang po bsgyur/ de yan la rgya la lo tsA
ba nyis brgya byung / de dus zon klu shrI zhes pa'i 'dul ba 'dzin pa chen po zhig yod pa/ de ri mthon po'i zur nas g.yang la lhung ba/ lha bu zhig gis bar snang nas bzung
ste/ ma bsnad pa la/ de su yin dris pas/ bdag rgyal po rnam thos sras kyi bu gnyis pa yin/ nged spun gnyis kyi gsung rab yan lag bcu gnyis bsrung bar dam bcas pas/ bdag
'dul ba'i sde snod srung ba yin zer zhing / zon klu shrIs dang / thang zam tsang dang / ku mA ra chung ba rnams ci 'dra yin dris pa la/ lan btab pa yod/ thang tha'i dzung
gi sras mo/ su'i lan kong jo/ bod skad du/ mtsho nang gi padma zhes pa de/ bod du 'ong dus/ jo bo shAkya mu ne yang byon pa yin/ de nas da lta me pho khyi lo 'di yan la/
lo bdun brgya 'gro zhes pa rgya'i deb ther rnying pa las/ dzaM bha la sogs shrI mgon gi mthong ba/ lha sa'i gtsug lag khang na yi ger 'dug pa mthong nas bris pa yin no/
/thang shu thu hwan zhes rgya'i deb ther las thang ka'u dzung rgyal pos/ sa pho stag

la rgyal sa bzung / lo dgu rgyal srid bskyangs/ bdun cu la 'das/ de'i bu thang tha'i dzung gis shing pho rta la/ bod kyi rgyal po dang grogs po byas/ skyes skur res byas/ rgya
bod 'brel ba'i sngon ma yin no/ /thang gi bu mo slong ba la/ bod rgyal srong btsan sgam pos/ gser gyi khrab bskur btang bas ma byin pa la/ bod dmag 'bum phrag gnyis khyer
nas/ thu yus hun bcom te bzung / dmag rnams phyir ldog de'i rting yun ring po nas/ bod kyi blon po mgar stong btsan la gser stong tsho lnga dang / rin po che'i rigs
mang po bskur nas/ bu mo slong ba la btang bas/ tha'i dzung gi sras mo/ wun shing kong jo lcags mo bya la byin nas/ pA'i hwa nas skyel mi dang / bsu mi 'dzoms bod yul du
slebs/ kong jos rgyal po la zhus nas/ bod na sngar yig tshang med pa la/ yig tshang bcas blon po mgar la thang gi rgyal po mnyes nas/ tsha mo kong jo zhig dang / g.yi'u g.yu
tha'i jung kun zhes pa'i ming byin/ bod la rgya'i las ka byin pa'i sngon ma yin no/ /tha'i dzung gis rgya gar du/ ma ga ta bcom/ de thos nas/ bod rgyal pos ma ga ta bcom
zer ro/ /thang tha'i dzung gi me pho byi lo nas/ lo nyer gsum rgyal sa bzung / lnga bcu nga gnyis pa sa mo bya lo zla ba bzhi pa la 'das zer/ de'i bu dgu pa cha'i ko'u
dzung gyol sar bton/ bod rgyal srong btsan sgam po la/ las ka sngar rting gnyis byin pas/ dang po/ hU ma du da wi si'i ha'i thun dbang / zhes pa dang / rting ma tshung
dbang bya ba yin/ bod yul du sngar med pa'i dar gyi 'bu dang / 'bras chang dang / shel bzo ba sogs/ bzo rigs pa mang po btang / der rting

bod rgyal mang srong gi dus su/ rgya bod gnyis/ re 'ga' mthun/ re 'ga' dmag 'khrug rtsod pa mang du byung / rgya'i blon po/ dpya zhin gus la dmag khri tsho bcu skur nas/ lha
sa'i bar du slebs pa/ bod kyi blon po/ mgar gyi bu che ba'i dmag dpon byas/ rgya dmag thams cad pham par byas/ chi ko'u dzung gi sa mo bya nas lo sum cu so bzhi srid bzung
/ lnga bcu nga drug chu mo lug la 'das/ sngar tha'i dzung gi btsun mo'i 'khor na yod pa zhig tha'i dzung 'das nas ban mor yod pa la babs nas/ ko'u dzung gi btsun mo byas
pa la/ bu dzu dzung dang / wi dzung dang / bu mo tha'i phing dang / gsum yod pa las/ rgyal pos bu che ba la rgyal sa skos zer ba'i kha chems yod kyang ma nyan par/ mo
rang gis rgyal mo byas/ rus wu yin pas/ wu dzi than zhes bya'o/ /rgyal mo des dmag khyer nas/ bod la song ba'i rgyal khams mang po phrogs/ de dus bod rgyal 'dus srong mang
po rje gzhon rin la blon po mgar gyi bu spun tsha bo dang bcas pa nas dbang ches/ phyis rgyal pos skyon yong bar go nas/ mgar gyi bu che ba lceb nas shi nu bos gcen po'i
bu tsha bo mang po rje dmag dang bcas pa khyer/ rgya'i rgyal mo la ngo bltas pas/ kun de khun dbang zhes pa byin nas blon por bskos/ tsha bo mang po rje la g.yon phyogs
dpa' bo/ dza'u ling ti tsang kun ngan gu'i gung zhes pa'i ming byin/ kho gnyis la phyis nyes pa byas kyang / skyon med pa'i rtags la lcags kyi yi ge byin pa'o/ /rgyal mo
wu ji than gyis shing pho spre'u lo nas lo nyi shu rtsa gcig rgyal sa byas/ brgyad cu pa shing pho 'brug la 'das so/ /gtam rgyud gzhan la/ rgyal mo 'di la bu bong sna can
gcig skyes nas ngo tsha nas bsod du btang bas/ bod kyi blon po che ba gcig yod pa des phag tu nyar ra byas/ phyis mo rgas dus/ thang gi

rgyud med pas/ mos ming po wu san zhes pa la/ rgyal sar bsko rtsis kyi mi mang po tshogs pa la/ wu san bskos pa e 'thad/ skad ring bton pas/ su mi 'thad zer ba bsod pas/ rgyal
mos 'ja' sa byas pa las/ bod blon des wu san la nga bskos pa mi 'thad gyis shig byas/ skad byung dus kho bos de skad byas pa dang / bod blon des ral gri brgyab nas bsad/
de ci yin byas pas/ rgyal mo rang gi lung yin byas pas/ bya sa ma rnyed/ de nas mya ngan du gyur pa la/ blon po des bong sna can khyer nas yong nas rgyal sar bskos pa/
rgyal po bong sna can du grags pa de yin cing / bong sna sgrib phyir du gser gyi 'bag gcig sgron pas rgyal po gser zhal bya ba yang de nas byung bar byed do/ /ma bu 'di
gnyis kyi dur da lta khan rje'u yi byang phyogs na yod pa de yin zer/ rgyal mo 'di la bod rnams rgya'i 'a dzi rgan mo zer bar 'dug gtam rgyud 'di'i lugs la/ shing mo sbrul
la/ rgyal po rang bu dzu dzung rgyal sar bton/ bod kyi rgyal pos bu mo slong du byung ba la/ nu bo ji dzung dbang gi bu mo/ kim shing kong jo byon/ rdzongs par gser srang
khri tsho mang po dang / bzo rigs sna tshogs/ rol mo'i sgra'i rnam grangs du ma dang / mi nyag gi yul thams cad dang bcas pa byin no/ /dzu dzung rgyal pos lo drug srid
bskyangs/ lnga bcu rtsa lnga pa lcags pho byi ba la 'das/ lcags mo phag la kong jo'i pha/ wu dzung rgyal sar bskos/ lo bcu gnyis kyi bar la srid bskyangs/ lnga bcu rtsa
lnga ba chu pho?bo byi ba la 'das/ chu mo glang la dzi dzung gi bu gsum pa han dzung rgyal sar bskos/ de phan chad la thang gi rgyal khams bzung nas lo brgya dang bcu drug
song / han dzung gi lo bzhi bcu rgyal sar bsdad/ rgyal khams bde zhing 'jam par byung / bdun cu rtsa gsum pa lcags mo

bya la 'das/ me pho spre'u lo la han dzung gi bu gsum pa/ dzu dzung rgyal sar bton/de'i lo bod dmag 'ongs nas/ sman rtse'i wi ji'u la sogs mang du blangs nas bzung / phyis
ci'u mkhar nyi shu rtsa bzhi bod la shor/ dzu dzung gi rgyal srid lo bdun bzung / lnga bcu rtsa gcig chu pho stag la 'das/ lo de la de'i bu che ba tha'i dzung rgyal po rgyal
sar bskos/ chu mo yos la bod dmag byung nas/ tha'i dzung shel chur bros pa'i shul du/ rgyal po'i blon po ka'u his bod la ngo bltas/ bod dmag ki ma byang hur 'ong / thang
gi rgyal po ga'u dbang zhes pa bskos/ rgya'i lo ming spos/ 'ja' sa 'grems du bcug phyi'i rgyal po ga'u dbang bsad bod dmag rnams bton nas/ tha'i dzung gi rgyal sa lo
bdun bzung / lnga bcu lo pa me mo lug la 'das/ de'i bu che ba ding dzung / lcags pho spre'u yi lo la rgyal sar bton/ ding dzung bsam pa che bas/ lo mang po rgya bod 'khrug
pa ma byung / de dus rgya bod kyi tshigs/ mi nyag yul nas ha la shAn du byas/ bod kyi rgyal khams kyi mtshams ni/ nub tu lan ju/ wi ji'u/ wan je'u/ he'i ji'u/ shar du shing
kun/ lhor je'u dang / gyang nam gyi bar/ byang ni byang du te'i tu nas/ lho nub kyi bar dang / rma chu'i byang phyogs phan chad bod kyi sa char byas/ rgya'i sa mtha'
ni/ ke je'u/ phyogs than jing ha/ lu ju la shing hu/ hung ce'u/ thang ku/ si chon la tha'i tu ha/ tshun chad thang gi sa char byas/ sa mtshams kyi bar/ sug bcu dang / tsabye'u
dang / ha la shan/ tha tha ling rnams stong par bzhag nas/ gnyis kas mi 'dzin par byas/ phyis rgya bod 'khrug pa mang du byung zhing / me mo glang la bod kyi rgyal
po mu ne btsan po 'das/ de dzung gis rgyal sa lo nyi shu rtsa lnga bzung / drug cu rtsa bzhi pa shing mo bya la 'das/ de'i bu che ba/ shun dzung / lo de la rgyal sar

bskos/ rgyal po lo gcig byas/ bzhi cu rtsa drug pa me pho khyi la 'das/ de'i bu che ba hun dzung / lo de la rgyal sar bskos/ byi ba lo la 'das/ de'i bu mu dzung glang lo la
bskos de shed du/ lha sa'i thang du bod kyi blon po tshogs/ ban chen pos mna' tshig bton/ bden pa bdar/ thams cad gtsigs dang mna' chad byas so/ /mung dzung me pho rta la
blon pos bkrongs/ de'i bu gnyis pa bu dzung me mo lug la bskos/ sa mo lug yan chod la lo nyis brgya dang brgyad song / bu dzung gi lo bcu gnyis srid bzung / sum cu pa shing
pho 'brug la 'das/ lo de la bu dzung gi bu lnga pa wu dzung bskos/ lo drug srid bskyangs/ sum cu so bzhi shing mo glang la 'das/ me pho stag la bu dzung gi bu bcu gsum
pa/ zon dzung bskos/ de nas bod kyi sa cha phal che ba rgyas blangs/ dang po thang gi rgyal khams kiM jang hu nas bod kyi bar la sa le bar stong tsho dgu dang / dgu brgya
yod/ phyis zon dzung nas bzung ste/ bod la mkhar mig gsum brgya shor/ yang thang gi thams cad thob/ zon dzung gi lo bcu bzhi srid bzung lnga bcu pa me mo yos la 'das/
sa pho 'brug la de'i bu che ba ghing dzung bskos/ de yan chad bod dang 'brel che'o/ /de ltar thang gis rgyal po ka'u dzung nas/ 'di yan chad la lo nyis brgya dang sum cu
so dgu song / ghing dzung ga rgyal srid lo bcu bzhi byas/ chu pho 'brug la 'das/ shing pho rta la de'i bu lnga pa/ hying dzung bskos/ lo bco lnga srid bzung / sa pho spre'u
la 'das/ lo de la de'i bu bdun pa je'u dzung bskos/ lo bcu bzhi srid bzung / chu mo phag la 'das/ shing pho byi ba la de'i bu dgu pa nga'i ding bskos/ lo bzhi srid bzung
/ me yos la 'das/ de nas thang gi rgyal rabs chad/ de yan la rgyal po nyi shu byung ngo / /rgyal khams gyi bdag po lo brgya dang / brgyad cu rtsa

brgyad byas/ des rjes su myang zhes pa la rgyal sa 'phos pa yin no/ /rgya bod kyi lo rgyus 'di/ tha'i dzung gi dus kyi yig tshang pa 'ba' su khyi bya bas brtsams/ phyis na
han se'u tshas btus te bsdebs/ rgya'i lo tsA ba ha gyang jus/ shing mo bya la/ shing kun du bsgyur/ bla ma rin chen grags gu shrIs/ shing mo glang la bod yig gis par du btab/
'di la lo'i dbang thang nor pa 'ga' re snang ngo / /thu yus hun/ hor ser yin/ wu then/ o thon yin/ zhib par rgya'i yig tshang thang shu thu hphan/ mtshan nyid la sogs
par blta'o/ /de yang thang gi rgyal po'i dus su/ hang ma'i zer ba/ se'u tshe gcig gi ngo log nas/ rgyal po byas/ ju wun zer bas/ blon po byas/ rting la dzu wun gyis/ thang
la ngo ltas nas/ chu mi dbyen gyi dmag dpon byas/ de'i rting sor ngo log nas/ rgyal sa phrogs pas/ myang rgyal po zhes bya ba'i rgyud byung / de la sogs pa rus mi gcig
pa'i mi rabs tshan pa lnga la/ rgyal po bco lnga byung / lo lnga bcu thams pa rgyal sa bzung / de'i rjes la ce'u tha'i dzung zhes pa'i rgyal po la/ spen lang gi sa char
rgyal po brgyad byung / brgyad pa/ shwang hang pha'u gnyis kyi lag nas/ chi twa tA'i gle'u zhes pa'i spen lang sogs rgyal khams kyi phyed phrogs/ rgyal khams de la tA'i
gle'u zer/ shwang hang gi bu khang dbang zhes pa/ sman tsha'i yul du song nas/ khri'i yul gyi rgyal khams phyed po bzung nas/ hor gyi/ nam tha'i zer/ rkyen khang hang je'ur
gtad/ rgyal khams de la srungs zer/ de nas sman rtser lha btsun yan la rgyal rabs brgyad byung / chi twan ta'i gle'u rgyal po brgyad kyi rjes su blon po che ba ne'u rje
zhes pa las rgyal sa blangs/ de la bu a'e tan khan zer ba brgyud pa dgu byung / rgyal khams la ta'i gam zer/ de'i rgyal po dgu pa la/ hung dbang zhes

pa'i lag nas/ hor jing gir rgyal pos/ rgyal sa blangs par byed cing / hor gyi rgyal khams la ta'i dben zer bas/ ta'i dben thong ji'i deb ther bya ba/ rgyal khams kyi khrims
kyi bya ba phra rags kyi bkod pa'i deb ther de nang du gsal ba'o/ / zhes dzam bha lha twan shrIs mgon gyis smras pa rnams bris pa'o/ / / /

dpa' bo mi nyag gi rgyal rabs bzhugs so/ / dpa' bo mi nyag gi rgyal rab ni/ sngon dang po/ gha thag la sogs mi nyag gi yul thams cad/ rgya'i rgyal po'i 'og na yod pa la/ byang
ngos dang gha'i bar na smon ri zhes pa'i ri'i gzhi bdag go'u zhes pa yod pa/ nyin gcig gi tshe byang ngos kyi mkhar nang na/ bud med gcig gi sar rta pa dkar po bdun byung
pas/ dang po nyid dang 'grogs pa las bu gcig skyes/ de'i dus su sngon med pa'i skar ma gcig shar bas/ rgya'i rtsis pa rnams kyi 'khor 'di'i nang rgyal srid 'phrog pa'i
mi gcig skyes 'dug byas pas/ rgyal pos da dung rtsis gyis la bu tsha de tshol zer bas/ rgan mos bu chung sa kyong zhig tu sbas/ pang leb kyi kha bcad/ de'i steng du chu
phor gang bzhag pas/ rtsis pa rnams na re/ mtsho chen po'i 'ogashing gi sa gzhi'i 'og na 'dug zer nas/ 'tshol ma thub pa dang / mkhar nang na lo gnyis 'gro ba'i bu tsha
thams cad sod ces lung bsgrags nas/ bu tsha kun bsad pa'i dus su/ rgan mos kyang bu shi ba ltar byas/ sgam nang du bcugangu zhing khyer nas chu'i dkyil gyi rtsa mthug po'i
dkyil du skyur bzhag pas/ nyin re bzhin bya rgod zhig 'ong nas bu tsha de mi 'khyags par byas/ res rgan mo gzhan zhig la/ ba bzho ma zhig yod pa de nyin re bzhin bu chung
de'i rtsa ru phyin nas 'o ma ster ba la/ nyin zhig ba bdag rgan mo des/ ba'i rjes la ltar phyin

pas/ de bzhin byed pa mthong ste/ bu tsha de khyad par can zhig yin pa 'dug bsam blangs nas/ bu dod byas/ rus pa ngo nus zhes pa/ bod skad du ba la 'o ma nu zer/ byis pa de'i
lo bdun lon nas/ na mnyam kyi byis pa drug btsal te/ byang ngos kyi sa gangs ri'i gseb tu bros nas/ ngo log brtsams/ ri de la shing 'thu ba'i skyes bu thams cad bzung
nas/ dmag mi bcol/ bu tsha des byang ngos kyi mkhar nang du shes rab che ba'i mi la/ ngo log brtsam thabs 'bri ru phyin pas/rgya'i rgan mo gcig na re/ zla ba 'di'i tshes
bco lnga'i nyin/ khyed rang dmag khyer la shog rta lcag dang / rta'i sbang mang po chu la skyur/ de nas rgya'i rgyal khams dam kha khyed la yong ba'i thabs ngas byed zer/
rgya'i rgan mo des lcags ri'i steng du/ brang brdung ngu zhing phyin pas/ rgyal pos ci yin 'drir btang bas/ lha'i dbang po'i lung gis mi nyag rgyal po gcig bskos yod/ de
la ngo ma bltas na rgya'i ming yang med pa byed zer/ sang nyin dmag bsam gyis mi khyab pa yong bar yod zer/ de ci yin byas pas/ khyed rang rnams sang snga mor rma chu la
ltos dang / rta sbang dang / rta lcag lhung bas chu mdog 'gyur ba yod zer/ sangs lta dus de bzhin du byung / da ci 'thad dris pas/ rgan mo na re/ ngo bltas na 'thad zer
nas rgyal po dpon g.yog gsum gyi/ dam kha skyel du phyin pas/ mi nyag rgyal po rta pa bdun dang 'phrad/ dam kha blangs rgyal po bsad/ der rting rim gyi rgyal po'i blon po
drag pa rnams kyang bsad/ rgyal sa blangs pas/ rgya'i yul du grags pa la rgan mo gcig gi kha'i nyes pas/ zur gsum sgo drug yod pa'i rgyal mkhar shor/ /zhes pa byung ngo
/ /mi nyag rgyal po'i thog ma de'ang / pha'i ming nas gras

te/ ga dzu rgyal po zhes par btags te/ de nas rgyal rabs drug nas/ mi nyag rgyal rgod byung / de'i dus su si no wa/ bod skad du sems nag po'i ra zhes pa la skyes pa'i mi'i
rgyal po'i blon po byas nas/ rgyal po gsod par 'gyur zhes pa la/rgyal rgod kyi tshor nas/ ri de la yod pa'i mi thams cad bsad na e 'thad ces/tha'i hu rgyal po la zhus pas
khong chos la dkar bas ma nyan/ de nas rgyal pos/ byang ngos su sdod ma nus par/ gha ru 'phos kyang phyis ri de la skyes pa'i mi zhig yod pa ma tshor ba la blon po thob
nas/ des mi nyag rgyal rgod bsad/ de'i rjes su rgyud chad nas/ tho 'dzin zhes pa'i rgyal po gzhan gcig byung ba/ de'i lag nas hor jing gir rgyal pos/ rgyal sa phrogs te/
mi nyag tho dzi rgyal po srog me yin/ jing gir rgyal po srog chu yin pa'i don gyi/ ji tsam 'thab kyang ma thub pa yin/ mi nyag rgyal rgod kyi skye ba/ hor rgyal po go dan
yin/ khong byang ngos su slebs pa dang / sngar mi nyag rgyal rgod bsad pa'i sa cha der lha khang bzhengs zhing / gsod mi tshang ma brlag par byas so/ /ge go dan e yin stag
gan rgyal po la/ ngan byed mi/ phyis gin thi mu yang sri gnon yi gzhan du skyes pa yin na no/ /zhes pa mi nyag btsan che shes rab ye shes kyi bkod pa/ yi ger bris bkod
pa'o/ /'di la rgya'i rgyal po ci'u tha'i dzung spun gnyis kyis rgyal sa bzung ba'i rjes la se'u rgyal po byung zhes pa dang / se'u rgyal po nas mi nyag rgyal po bcu gnyis
byung / lo ni brgya dang drug cu rgyal srid bzung / /de nas hor la rgyal sa shor ba yin/ /zhes pa yang gtam rgyud 'ga' re na snang ngo / /mi nyag rgyal rabs bris pa'i dge
ba yis/ /mi yi 'gro ba 'khor ba'i g.yul ngo las/ /mi 'jigs dpa' bo thob cing 'gro kun gyis/ /mi 'gyur rdo rje'i go 'phang myur thob shog///

chos rgyal bod kyi rgyal rabs bzhugs so/ /na mo lo ke shwa ra ya/ thugs rjes 'gro ba'i sdug bsngal chen po rnams/ /thugs rje'i spyan gyi ras su ma shor 'bar/ /thugs rje dang
ldan rgyun du gzigs pa yis/ /thugs rje'i dbang phyug khyed la phyag 'tshal lo/ /de dag zhing mchog bod yul gangs chen 'dir/ /de yi sprul pas mi yi 'gro ba spel/ /de rnams
mgon du shAkya'i rgyal rgyud byon/ /de dang de yi rgyu mtshan 'di ltar ro/ /de'ang bod kyi rgyal rgyud nyid kyang / rje mang bkur rgyal po las rgyud pa sel ma zhugs par
'dod de/ de ni shAkya chen po dang shAkya li tsa bi/ shAkya ri brag pa rnams las/ ri brag pa ni/ 'phags rgyal gyi yul gnas te/ rgyal pa rtsib gyi mu khyud mtha' yas zhes
pa la/ bu rgyal po gtum po rab snang de ni/ bcom ldan 'das dang zhag dus mnyam du 'khrungs par byed la/ de'i bu rgyud rgyal po skyabs seng / de'i bu bod kyi rjer gyur pa
ni/ sngon gyi yig tshang rnams na 'di ltar snang ste/ dang por bod yul 'dir mi mi med/ mi ma yin du mas gang ba la/ srid pa cha'i sa yang 'dug cing / bod khams pa rnams/
dbra/ 'bru ldong gsum/ /sga dang bzhi/ nu bo dba'as dha gnyis dang drug la bod mi bu gdung drug zer ba 'dug na'ang / thog ma rang ni bod kyi mi'u rigs bzhi po yin par sems
so/ /de rnams bod mi snga shos yin/ khams rigs dbye ba mi'u rigs bzhi bya ba yod

pa yin/ ye sang dkar po gnam kyi 'ju thag can dang gcig ye mon nag po khro chu'i pha bong 'dra ba dang gnyis/ spyang phrug ye shes lha'i sgron me dang gsum/ mon rdzu nag po
khyi'i rnga ljang can dang bzhi'o/ /mi de rnams mang du 'phel nas bod la dbang byas te/ de dus gdong dmar can gyi yul zhes par grags shing / ma sang spun dgu rgyal phran
nyi shu rtsa lnga/ rgyal phran bcu gnyis/ rgyal phran sil ma bzhi bcus rim par dbang byas skad/ mkhan rjes dbang mdzad/ de nas dmu rje btsan pas bdud po ma TaM ru tra/ srin
po yakSha de ba/ klu rgyal gang ba rnams kyi rim par dbang byas so/ /de'i skabs su 'phags pa spyan ras gzigs dbang phyug thugs rje chen po dang ldan pa de/ bcom ldan
'das snang ba mtha' yas dang / bstan pa'i bdag po rgyal ba shAkya thub pa'i bkas bskul zhing / ri bo po ta la'i rtse nas byang la zhal gzigs te/ kha ba can gyi sems can rnams
'dren par dgongs te/ nyin mtshan dus drug tu gzigs pas/ kha ba can 'di ni 'dzam bu gling du/ yul gru chen po lnga'am dgu yod pa'i nang nas/ ngan shos su'ang 'dug cing
/ sangs rgyas kyis zhabs kyi ma bcags/ gsung gi 'od zer gyis ma khyab/ bstan pa'ang med/ gdul byar ma gyur pa mun pa mun nag lta bur 'dug pa la/ stod khams gsum ni gangs
dang g.ya'i ra ba/ rdzing 'dra ba na/ sha dgo ri dwags kyis dbang byed/ bar khams brag dang spang gi bskor ba/ yur ba 'dra ba na/ spre'u dang brag srin mos dbang byed/
smad khams gsum nags kyi rdzing 'dra ba na/ glang po che dang / 'dab chags la sogs pas dbang byed/ mi'i 'gro ba med par 'dul ba'i skabs ma rnyed pa dang / kha ba can gyi
rgyal khams

chos kyi snod du ma gyur pa/ de rnams 'dul ba la/ thog mar mi ru bsgyur ba'i/ sprul pa btang dgos pa 'dug snyam nas dgongs pa na/ spre'u yi gyad ha nu mantha zhes pa de 'phags
pa'i sku drung na byung ba la/ khyod kyis kha ba can du sgom nus sam gsungs pas/ nus zer ba la/ dge bsnyen gyi sdom khrims lnga phog mi sdug pa sgom pa'i chos bslab nas
btang bas/ spre'u des kha ba can gyi yul gyis dbus/ brag chen gyi rtse la sgom pa'i drung du/ brag srin mo gcig nyin re bzhin byung nas/ mi tshangs par spyod par 'dod
pa'i rnam 'gyur sna tshogs dang / de'i phyir du srog 'dor ba'i rnam 'gyur gyis tshul ston gyin 'dug pas/ spre'u snying rjes ma bzod de/ 'phags pa'i drung du phyin nas/ rgyu
mtshan zhus pas/ 'phags pa dang sgrol mas gnang ba byin te/ spre'u dang brag srin mos 'dod pa spyad pa las/ zla ba dgu ngo bcu nas pa ma mi 'dra ba spu dang mjug ma med
pa gcig skyes pa de ni/ sha dmar po dang / khrag dron mo la rab tu dga' ba zhig go/ de nags tshogs can du spre'u'i khyur bskyal bas/ spre'u mo dang 'grogs nas lo gcig la
de 'dra ba'i phrug gu bzhi brgyar 'phel lo/ /de rnams kyang pha rigs shas che ba ni/ dad pa dang shes rab dang / snying rje dang brtson 'grus che ba/ chos dang dge las
la mos pa/ blo gros rgya chen po dang ldan pas na/ byang chub sems dpa' blo chen gyi rigs zhes bya'o/ /ma'i rigs shas che ba ni sha khrag la dga' ba| tshong khe sogs sems
pa/ bdag 'dzin dang chags pa che ba/ skad che ba/ ngo mi rtag pa/ gzhan gyi skyon 'don pa la dga' ba/ mos gus dang dad pa chung ba/bya byed mang ba/ mig mi la mi chags pa/
gdong dmar sha zan gyi rigs sha stag

byung ngo / /rigs rgyud de rnams 'phel ba'i ched du/ 'phags pas 'bras bu sna lnga dang / gser la sogs pa rin po che sna tshogs kha ba can gyi phyogs la gtor/ byin gyis brlabs/
de la longs spyad pas/ sprel phrug mir gyur pa de rnams je mang la song bas/ 'bru la mi 'cham par/ tsho bzhir bgos pas/ se dang dmu ldong dang / stong dang / bzhi la
mi'u rus bzhi zer/ la lar dbra/ 'bru/ zhang zhung / stong sum pa/ ldong mi nyag rnams bgrang pa na/ mi rje lhas mdzad pa ni gong bzhin/ rgya gar du rgyal po skyabs seng gi
bu lnga'i bar pa/ mig bya ltar mas nas 'geb pa/ g.yu'i smin ma yod pa/ sor mo dra bas 'brel ba/ dung so 'khor ma yod pa zhig skyes pas rgyal po na re/ ltas ngan du 'dug
pas sod cig gsung pa la/ blon po rnams kyi mtshon gyi gsod ma nus par/ zangs gyi ga'u kha sbyor du bcug gzer gyi bsdams nas/ chu bo gang gA la skur ro/ /de grong khyer yangs
pa can gyi zhing pa rgan rgon gyi rnyed nas/ nags gseb tu gsos pas/ bya dang ri dwags gcan gzan rnams kyi yang zas skom bskyal/ rtse grogs byas/ ljon shing dang me tog
kyang de la 'dud par byed da do/ /der rgyal bu na re/ nga la 'khor ngan pa 'di lta bu gang yin/ nga'i pha ma su yin zer ba la/ sngar gyi rgyu mtshan bsnyad nas/ khyod
phas ltas ngan du byas nas chur bor ba/ nged kyi rnyed pa sogs kyi gtam bsnyad pas/ yid skyo nas gangs gseb bros pas/ lha ri gyang mtho'i mkhar du byung / de nas rim gyi
'phyugs nas/ /kha ba can gyi rgyal khams gyi dbus/ yul yar mo sna bzhi dang / lha yar la sham po mthong nas/ der byon/ lha ri gong po ri rtser phebs/ dmu'i skas la babs te/
btsan thang sgo bzhir byon

pas/ ya gam lha sras dang / thog lha bon po la sogs shes pa can gyi bu tsha bcu gnyis/ phyugs skyong gin yod pa dang mjal/ de rnams kyi khyed su yin byas pas/btsan po zer/
gang nas 'ong byas pas/ mdzub mo gnam la sgreng/ de'i skad ma go yang / 'di ni ngo mtshar can gcig 'dug pas/ nges par gnam nas byon pa'i btsan po gcig yin par 'dug 'o cag
gis jo bo bya'o zer nas shing gi khri la bzhag gnya' bar khur nas khyim du phyin pas/ ming yang gnya' khri btsan por btags so/ /der phyugs rdzi rnams kyi rje'i bzhugs sa
la/ pho brang yum bu bla mkhar brtsigs te/ pho brang snga shos yin/ 'di la rgya gar nas byon pa'i lugs mi 'dra ba 'ga' snang zhing / bon po rnams/ gnam nas rmu thag dang
/ rkyang thag la byon no zer na'ang / gnya' khri btsan por thams cad mthun no/ /bod kyi rgyal po la snga ba de yin te/ 'di ni chos rgyal 'phags pas mdzad pa'i shes bya rab
gsal na/ thub pa mya ngan las 'das rting / lo stong lhag song pa na byon par bzhed do/ /des sum pa'i bon po a yang rgyal ba btul lo/ /de'i sras mu khri btsan po/ de nas
bu rgyud rim pa bzhin/ ding khri btsan po/ so khri btsan po/ dwa khri btsan po/ gdags khri btsan po/ srib khri btsan po dang bdun la| gnam gyi khri bdun zer/ de yan chad
'od gsal gyi lha dag yod pas/ sras kyi chibs kha thub pa dang / yab 'od kyi nam mkha' la byon pas/ lha lus ro med 'ja' ltar yal ces so/ /srib khris sras gri gum btsan po
'khrungs dus/ a phyi gdags kyi lha mo dkar mo la/ mtshan ci gsol bris pas/ a phyi rgas nas/ dbang po mi gsal bar brda don ma go ba la brten nas/ ming gri gum

btsan por btags so/ /de la sras/ sha khri/ bya khri/ nya khri gsum 'khrungs ste/ yab de mu stegs kyi ston pa dig skad pa dang / shing sgrod pa dang / srog gzan pa bya ba rnams/
mchod gnas su rim par bkur ba'i skyon gyis/ rgyal po'i thugs gdon gyi bskyod nas/ rang gi blon po long ngam rta rdzi bya ba la/ khyod kyi nga'i 'thab zla bya dgos zer
ba la/ zhu ba phul kyang ma nyan par/ nyang ro rtsib kyi thal la tshal du rje 'bangs 'thab pas/ long ngam thabs rten 'brel la mkhas pas/ rgyal po rang gi bod kyi ral gri
la snga ba/ dgu zi glang po sna bya ba/ de klad la skor bas/ lha'i dmu thag chad/ lha nyams pas 'bangs kyi bkrongs/ spur de zangs kyi ga'ur bcug nas/ lci mda' zam kha nas/
nyang chu skya mo la bskyur btang bas/ rgyang mkhar pa tsha ru dgung zhag bdun dang / tshong 'dus mgur mo'i thad du gung zhag bcu gsum chags kyang / 'dzin mkhan med pas
kong chu rlag tu khyer bas/ klu srin byed mo rje rigs mo'i bran mo/ klu srin bye ma lag ring / chu la nya bshor du phyin pas/ ga'u rnyed nas/ rje mo la phul bas bang mdzod
du sbas so/ /de la stod kyi steng zer ro/ /rgyal bu gsum pos yab mes kyi bang mdzod na/ lha glang ru dkar bya ba'i/ glang 'phur shes gcig yod pa de la bzhon nas kong
yul la bros so/ /de rnams kyi ma la long ngam kyis rta rdzi bcol/ lha gcig la chu ma bcol lo/ /ma des rta 'tsho ru phyin pas/ gnyid du song ba'i rmi lam du/ mi dkar po gcig
dang bshos pa rmis/ gnyid sad pa dang sngas kha nas g.yag dkar po gcig langs song ngo / /zla ba brgyad song ba na/ khrag gi gong po lag mgo tsam gcig skyes/

de bor ni ma nus/ gso ba la ni kha mig med/ 'gul gyin 'dug pas 'brong rwa zhig gi nang du bcug pas/ rkang rnams kyi ngar ma blo'i drod la btsos pas/ ci zhig tsam na/ bu khye'u
zhig byung ba de'i ming / 'jang gi bu ru las skyes kyis ngar gsos por btags/ de lo bcu gnyis lon pa dang / pha dang pho bo gang na yod 'dri ba la/ sngar gyi rgyu mtshan
bshad pas/ spur dang / pho bo spun zla 'tshol du phyin/ spur rnyed kyang slong bas ni mi ster/ rkus pas ni ma thob/ nyos rin ci dgos byas pas/ mi'i bu mo bya lo ma bya
mig yod pa/ lo bcu drug lon pa zhig 'dod zer nas/ btsal pas/ g.ye'i gangs dbar yul gong nas/ pha mtshar la re then/ ma skyid la rung zhum gyis bu mo dge'u yu me bya ba/
de 'dra zhig 'dug na nyo bar byas nas/ pha na re gser mo rang tsam gcig 'dod zer/ ma na re spur de la mtshal gyi thig brgyad cu rgyag chug zer ba/ khas blangs/ bu mo khyer/
spur blus so/ /kong yul sen mo phug tu bang so brtsigs na'ang / der ma bzhugs/ bang so rtsig pa'i sngun ma yin no/ /de nas gcen sha khri kong po dang / gcung nya khri
dwags po'i rje mdzad nas/ gdan ma 'drongs/ kong rje dkar po dang / nyang btsun rgyal po bya bar grags so/ /da lta'ang de gnyis na rgyal rgyud mang skad do/ /spu bo brag thog
gi rje mdzad pa'i 'bring po/ bya khri gdan drangs nas rgyal sar bcug spu de gung rgyal du mtshan gsol lo/ /spu rgyal bod kyi yul bya ba de nas grags so/ /de nas spu rje
yar klungs su gdan drangs pas/ bon po spa ra'i bu/ kye rgyal sma bo ches/ gri btul nas/ lo bcu gsum song ba'i spur zangs de kha phyes pas/ skad nga ra ra zer bas/ yul
de'i ming ni nga ra thang du btags/ de

nas spur de 'phyongs rgyas grang mo grang chu kha'i zom la sbas pas/ gnam nas gser gyi thi gu gcig byung nas/ de la thim pas/ gnam la gser thig tu mtshan gsol/ de nas ru las
skyes kyi nyang ro bsham po mkhar gyis ri rtse la/ bya rgod kyi gseb tu zhugs nas/ lo ngam pho mo dang / phrug gu thams cad bsad/ bsham po mkhar gyi rtse phab/ sku mkhar
'phying nga stag rtse'i rmang rdo byas/ she'u yug thams cad snangs su bcad/ der rje spu de gung rgyal snyes [mnyes]nas/ ru las skyes la/ khu khu lha bu smon bzang bya ba'i
ming btags/ yab gri gum btsan po'i ring la/ zhang zhung dang / bru sha'i bon pos/ gshin gyi 'dur bon byung ngo / /sa zin du bya bar mga' ra spun dgus brdungs pas/ bod
ral dgu zi dang / dgu rogs zer ba 'di yang de dus nas dar ba'o/ /sras spu de gung rgyal gyi ring la/ sku mkhar 'phyings pa stag rtse brtsigs/ sgrung dang ldeb byung / gnam
bon gshen po bya ba byung ngo / /blon po ru las skyes dang / de'i bu lha bu mgo dkar gyi blon po byas pa'i ring la/ 'brong mthun du sdeb/ chu yur bar bcug spang zhing
du rmos/ sol bas rdo bzhus nas/ gser dngul bcos/ snol rnam lde/ snol bo lde/ lde stsol rnams/ lde snol bo/ lde rgyal po/ lde sprin btsan rnams la/ bar gyi sde brgyad ces
zer ro/ /lde brgyad bang so chu bo'i gzhung la btab/ lde sprin btsan gyi sras/ rgyal po to re long btsan/ thon mi 'bring po rgyal dang / snubs smon do re/ 'dar gyi bu stong
'dar chen rnams kyi blon po byas so/ /'di yan gyi rgyal po rnams kyis lha klu'i bu mo dang bshos te/ btsun mo bsten dgongs pa la ma 'tshal zer nas/ sa la ro ma byung skad
do/ /de rting 'bangs dang gnyen bsres pa

ste/ rgyal po to re long btsan nas/ bu rgyud rim pa bzhin/ rje khri btsan nam/ blon po snubs gnya' to re gtsugs lo dang / rtabs khri bzung mong kheng gis byas/ rje khri dgra
dpung btsan/ blon po mgar khri sgra ji thun dang / thon mi klu dbang bstad pos byas/ rje khri thog rje thog btsan/ blon mgar btsan gnya' ldom bu dang / snubs skyes thog
rje lo btsan gyi byas so/ /de yan mi rje lhas mdzad nas gdung rabs nyi shu rtsa bdun gyi bar la/ chab srid/ sgrung dang / ldebs/ bon dang gsum gyi bskyangs zer ro/ khri
thog rje thog btsan dang / ru yong bza' stong rgya mtsho'i sras/ lha tho tho re snyan btsan ni/ bod rgyal gnya' khri btsan po byon nas/ lo dgu brgya drug cu rtsa drug song
ba'i me mo yos lo la 'khrungs so/ /de rnams la btsan lnga zer ro/ /rje de'i blon po khri thog rje btsan dang / sbrang khri bzung lan pas byas so/ /rgyal po de'i sku ring
la rgya gar nas/ paNDi ta mkhan po si li byin byon kyang / bod na yi ge dang lo tsA shes pa gzhan med pas/ rgyal po'i phyag tu mchod pa'i rten la/ rags sku'i rigs lnga
cha gcig bzhag nas/ khong rgya nag la byon no/ /der rting rgyal po lo brgyad cu bzhes pa/ sa pho spre'u'i lo la/ pho brang yum bu bla mkhar gyi rtser/ nam mkha' nas zangs
kyi ga'u'i nang du/ dpa' skong phyag rgya ba dang / mdo za ma tog bkod pa/ gser gyi mchod rten 'khru gang pa/ tsan dan ma Ni'i gzungs rnams byon te/ da nas gdung rabs lnga
nas 'di'i don shes par 'gyur ro/ /zhes sgra grags so/ /de chos yin par ma go na'ang / ngo mtshar can zhig go snyam nas/ pho brang gi rtser bzhugs/gser skyems dang g.yu
sngon sogs kyis mchod pas/ rgol po dgung lo brgyad cu

pa la se'u skyes/ skra dkar rnams por gyur/ gnyer ma med par gzhon sha chags zhing / lo brgya dang nyi shu thub/ rten de la gnyan po gsang ba zhes par mtshan gsol/ nga'i rgyud
'dzin rnams kyis 'di la mchod pa phul la/ gsol ba thob cig 'dod pa'i don rnams 'byung bar 'gyur ro/ /zhes gsungs so/ /rgyal po nyid 'phags pa kun tu bzang po'i sprul
par grags shing 'di'i ring la/ bod du dam pa'i chos kyi dbu brnyes par byed da do/ /btsan lnga po'i bang so yul du btab/ yul gyi ming ni 'phying lung so ra thang / btsan
lnga'i chad pa sa phung sbra 'drar yod/ yul med che gru bzhi yi mi shes skad/ rje de'i sras/ khri snyan bzung btsan/ blon po sbas snang gzher zla btsan dang / mgar khri 'bring
gis byas/ khri snyan chad pa don mkhar mda' ru brtsigs/ de yang yul med sa phung brdal ba 'dra/ de'i sras 'bro snyan lde ru/ blon po gnyag thang pa yang rje dang /
snubs khri dar res thong pos byas/ de'i sras stag ri gnyan gzigs dang / yab sras gnyis la/ bar gyi steng zhes zer/ de'i lo rgyus/ 'bro gnyan lde ru khab tu/ mchims za klu
rgyal ngan bu zhes pa'i skyon gyis/ khong rang la klu nad tsi tsi dzA la byung nas/ yab yum gnyis blon po gnyag thang pa yang rje dang gsum ga gson dur la bzhugs dgos byung
/ sras gcig yod pa dmus long du gyur/ ming dmus long dkon pa bkra zer/ zhal chems la bsam pa bzang po gser dang 'dra ba ste/ /bzang po'i gros ni bdud rtsi yin pas nyon/
/ngan pa rnams ni me dang 'dra bas spongs/ / mi chos rtog pa yin pas rnam rtog skyur/ khyed kyis gnyan po gsang ba mchod/ /'a zha'i sman pa bos la mig phye/ /mig ma byung
na/ sum pa'i yul na bon po

gcig gis chung ma/ rgyal mo rgya lcam bya ba dang / nga nub gcig 'grogs pa la/ bu sum ring po bya ba yod pa de bos la gcen chol/ rgyal sar chug gsungs so/ /'gro gnyan lde ru'i
bang so zhang mdar brtsigs/ de nas rmu long dkon pa bkras/ gnyan po gsang ba rgyas par mchod/ 'a zha'i sman pa bos nas pho brang yum bu'i rtser spyan phyes pas/ skyid
shod stag mo'i ri la/ gnyan rtswa za ba mthong / mchan yang stag ri gnyan gzigs su gsol nas/ rgyal sar bcugade'i blon po de ni mon khri do ri snang btsan dang / sna nam
mang gnya'/ sbrang khri gzung min rnams kyis byas/ yab sras de gnyis kyi bar du zhag nyi shu rtsa gcig bzhugs skad do/ /gnyan gzigs bang so don mkhar mda' ru brtsigs/ gral
ni khri gnyan gong dngos ni g.yon na yod/ de yang yul med sa phung brdal ba 'dra/ de'i sras gnam ri srong btsan/ blon po sbas snang bsher dang / che spongs nag ser/ nyang
rtseng dgu snon ban sngags gsum rnams kyi byas/ rgyal po 'di'i ring la/ rgya nag nas rtsis dang / sman dpyad byung na'ang cher ma dar/ rgya dang gru gu btul/ nyang sbal
snon gsum mnga' 'og tu bcug sku mkhar khri brtsigs 'bum gtugs bya ba/ ba dmar mo'i 'o mas sbrus pa'i 'jim pas brtsigs so/ /rgyal po des dmus te long ba khrid nas brag gsum
ding ma mtsho'i 'gram nas rnyed pa'i rta cang shes la chibs/ sbrang dga' bo dang / dmu spun rgyang ring po bya ba'i gyad mi gnyis kyis khrid nas/ phung g.yag thal kha
ru ring bya ba 'brong na le bong zan bsad nas yong / sha dras sga la btags pa sa la lhung pas/ lan tshwa rnyed de/ tshwa la drug cu sde byed pa byung / de gong bod na lan
tshwa'i ming med do/ /

'di yi chad pa don mkhar mda' ru brtsigs/ de nas phul skyes brtsigs pa sogs mkhar yod/ gral ni khri gnyan bzung btsan g.yon na yod/ rgyal po gnam ri srong btsan la/ yum tshe
spong bza' 'bri ma thod dkar gyi sras khri srong btsan ni/ me glang lo la/ pho brang byams pa mi 'gyur gyi gling du/ mes pho tho tho ri snyan btsan nas lo brgya dang dgu
bcu go gcig song ba'i dus/ sku 'khrungs nas/ lo bcu gsum nas yab 'das/ lo de nyid la rgyal por mnga' gsol/ chab srid lo drug cu re bzhi bzung / 'di ni 'phags pa spyan ras
gzigs dngos kha ba can du byon na nas/ gdul bya smin par mdzad pa'i phyir/ dam pa'i chos kyi srol gtod pa'i tshul gyis/ rgyal ba'i bstan pa bzung ste/ lha mo dri ma med
pa'i mdo dang / dam pa dang po'i rgyud las lung bstan pa bzhin yin la/ bod kyi rgyal po lo bcu bzhi pa gcig gis/ rgyal srid chos bzhin du skyong gin 'dug ces pa'i snyan
grags kyis/ 'dzam bu gling khyab ste/ phyogs bzhi'i rgyal pos/ nor khyad par can gyi skyes dang / yi ge bskur byung ba/ bod kyi rgyal po la/ skyes lan bskur rgyu'i nor yod
kyang / kha 'phrin ma gtogs yi ge med pas/ bod la yi ge zhig ci nas kyang dgos pa 'dug dgongs nas/ thon mi a nu'i bu/ saM bho Ta mi chung bya ba blo gsal bas/ gser bskur
nas rgya gar du yi ge dang chos slob tu btang bas/ mkhas pa li byin na re/ ngas yi ge bris rigs mi 'dra ba nyi shu shes pas/ rgyal po'i 'gram du rdo ring la yi ge bris
yod pa bstan nas/ slob ma khyod gang 'dod zer ba la/ bod kyi yi ge'i lugs 'di bslabs/ /lo tsA yang mkhas par shes/ slob dpon dang paNDi ta/ shI la nan ta

bya bas/ mdo dkon mchog sprin dang / tog gzungs/ snying rje pad dkar la sogs spyan drangs 'ongs pas/ rgyal po thugs rab tu dgyes?dges so/ /bod kyi lo tsA ba dang / yig mkhan
la snga ba de yin no/ /rgya gar na yi ge thams cad/ dbyangs yig dang gsal byed sum cu rtsa bzhi la/ mi tshud pa gang yang med na'ang bod sgra ngan pas de bzhin ma go rgya
gar ba gcig la e ka zer/ 'jig rten la lo ka chos la ngharma/ zhus la kri ta zer la/ smras pa zer dgos pa sogs bod skad du ma khug par/ thon mi thugs mug nas/ gzim khang
gi sgo bsdams/ chum gzims nas gnyid log sad pa dang / gam na rgan po gu ba lta bu zhig 'dug rgan po gang nas yong / gar 'gro/ ngas sgo bsdams nas yod pa ji ltar byas nas
yong / ci byed byas pas/ chos kyi don la 'gro 'ong med/ /yang dag don la ci bya med/ /nam mkha' dag la lam byas pas/ /sgo cha dam pas mi thub pa zer/ der the tshom skyes/
yang bskyar nas bris pas/ ngas za hor nas yong / 'a zha'i yul du 'gro zer/ thag ci tsam yod/ ci cha zer/ rgyags ji tsam yod/ ja yod zer nas rgan po mi snang bar gyur te/
de ni 'jam dbyangs gyi sprul pa'o/ /de nas bsam pas/ ca cha ja dang gsum/ zha za 'a dang drug byung ba/ de rnams bcug yi ge lnga bcu po/ ka mad sur cur bsdus nas/ bod
kyi sgra skad dang mthun pa'i yi ge 'bru sdeb tu btub pa byung ba dang / bod kyi rgyal po'i zhal nas/ da nga'i yab mes kyi gnyan po gsang ba 'di'i nang na/ ci 'dug ltos dang
zer klog pas/ mdo za ma tog dang / sngang skong phyag rgya ba/ tsandra ma Ni'i gzungs/ mu dra'i phyag rgya rnams bzhugs 'dug pa la mos nas/ rgyal pos kyang lo bzhir

mtshams bcad/ yi ge dang chos bslabs so/ /mdo dkon mchog sprin la sogs pa thon mis spyan drangs pa rnams bod du bsgyur/ chos sgyur ba'i thog ma yin no/ /chab 'og thams cad
la chos dang yi ge rgyas par spel cing / bod yig ga thog ma/ rgyal pos jo bo gtso 'khor gsum po'i bstod pa/ 'di brtsams nas lha sa zla ba'i brag la bskos nas phud du phul
yod do/ /lha skyon gyi ma gos sku mdog dkar/ /rdzogs sangs rgyas kyi dbu rgyan can/ /thugs rje'i spyan gyis 'gro la gzigs/ /spyan ras gzigs la phyag 'tshal lo/ /thugs rje
dang ni shes rab gnyis/ mnyam par sbyor ba'i thugs mnga' zhing / /phyag gnyis thugs kar thal mo sbyar/ /dpal ldan mnyam sbyar la phyag 'tshal/ /sangs rgyas kun gyi snying
po'i gtso/ /gsang sngags rgyal po bgrang 'phreng ni/ /mu tig ltar dkar g.yas na 'dzin/ /rigs sngags 'chang la phyag 'tshal lo/ /'khor ba'i skyon gyi ma gos pa'i/ /padma
shel gyi 'od pas gsal/ /padma dkar po g.yon na 'dzin/ /phyag na padma la phyag 'tshal/ /chos dbyings rnam dag dri ma med/ /zla ba'i 'od ltar rgyas pa'i yum/ /gzugs kyi
lha mo yid 'ong ma/ /yi ge drug ma phyag 'tshal lo/ /mtha' yas yon tan gser mdog can/ /yid bzhin nor bu chen po ltar/ / sems can re ba skong mdzad pa'i/ /nor bu 'dzin pa
phyag 'tshal lo/ /zhes pa'o/ /de dus rgyal po lo bzhir sgor ma byon pa des/ blon po rnams na re/ rgyal pos ci yang mi shes/ bod bde ba nged rnams kyis byas pa yin zer ba/
rgyal pos gsan nas glen par brtsi na/ bod mi thul ba dgongs nas rgyal po gcig pu gnas pas kun bde ba yin te/ sngon yang khrims med pas/ shes pa can bcu

gnyis mthar 'khyams 'dug da ngas dge ba bcu la dpe blang ba'i chos khrims bca'o gsungs/ bsad pa la stong nyis khri chig stong / rkus pa la brgyad cu 'jal/ byi byas pa la yan
lag gcod pa/ rdzun byas pas lce 'breg par byas/ yang mi chos gtsang ma bcu drug gi khrims kyi gzhi bzung bar byas te/ dkon mchog la dad pa dang / skyo ngal med par sgrub
pa dang don dam par sangs rgyas kyi chos btsal zhing sgrub pa dang / gtsug lag dang chos la blo sbyangs pa dang / pha ma la drin lan gsab pa la slob pa dang / yon tan can
gyi rigs kyi rgan pa la bkur sti bya ba dang / sha nye dang mdza' bshes la gzhung drang por srong zhing / khong sems chung zhing dang du blang ba dang / ma brtags shing
ma bcol ba'i las la rtogs 'dod med pa dang / yul mi khyim mtshes la phan gdags pa dang / gzhi drang por bsrang zhing khong sems chung ba dang / las dang spyod pa thams
cad ya rabs kyi rjes su bsnyegs shing / phyi mig ring du lta ba dang / zas dang nor la tshod zin pa dang / drin chen gyi mi'i lan mi bcag bzang lan brlan pa dang / bu lon
dus la 'jal zhing bre srang la g.yo mi bya ba dang / thams cad la snyoms par bya shing 'gran sems mi bya ba dang / gros kyi nang du bud med kyi kha la mi nyan pa dang /
rang tshod zin par bya ba dang / sems can gang la brdung ba'i sems mi 'chang ba dang / byams snying rjes skyong ba dang / bcu drug go / bod kyi khrims dang / chos rnams skyid
shod sho ma ra na bar gtan la phab pa'o/ /der blon 'bangs rnams dga' nas/ rgyal po 'di ni shin tu sgam po gcig 'dug go zer nas/ srong btsan sgam por mtshan gsol lo/
/gzhan yang skye bo tha mal pa

rnams/ blo kha chos la drangs zhing dad pa'i phyir/ thog mar sgrung dang / lde'u dang /bon rnams bas bstan/ rgyal pos mdzad pa'i sgrung rgyud/ lde'u yi bkod pa ra sa 'phrul
snang gis blo 'bur nang na bris nas bkod yod do/ /de dus blon po mang nyang po rje zhang snang la sogs pa mdzangs pa mi drug gis/ tshig drug drug sum cu so drug la sogs
pas/ gtan tshigs gtan la phab/ bod ru bzhi stong sder 'byed/ sku srung phyogs bzhir bskos/ mi la yig tshang skur/ mdo ba'i rta la cho ris bris/ phu chu rdzing du skyil/ gzhung
chu yur du drangs/ ri khyim klungs su brtsigs/ thang zhing du slog zhing lhur bcad/ chur gru btsugs/ bre srang gtan la phab/ mtha'i rgyal phran rnams dang / lho mon/
rtswa mi shing mi la sogs pa thams cad mnga' 'og tu bsdus/ chab srid rnams bde zhing skyid par gyur te/ chos lugs la phal cher zhugs so/ /der rgyal po'i dgongs pa la/ nga'i
khrims rnams kyang btsan par byung / da chos kyi 'dul du btub par 'dug pas chos bya'o/ /chos byed pa la yi dam gyi lha dgos pas/ ci la bya snyam na/ tshes brgyad kyi
srod la sprin gseb nas lha'i bu mo na re/ rgya gar lho phyogs mthar thug pa rgya mtsho'i 'gram/ bye ma'i gseb/ sing ga'i gling / kha sar pa Ni sku rgyab/ glang po che nyal
ba'i 'og gis/ tsan dan sbrul gyi snying po'i sdong po'i khog na zhal bcu gcig pa'i sku rang byon gcig yod pa/ spyan drangs na kha ba can du don chen po byed par 'gyur
ro/ /zhes zer nas mi snang bar gyur to/ /de la rgyal po thugs rab tu dgyes te/ rang gi smin mtshams nas 'od zer skyes pa'i sna la/ dge slong shI la a ka ra bya bar sprul
nas/ skyod de spyan 'dren pa la btang ngo / /de nas

dge slong des rgya mtsho'i 'gram na sangs rgyas 'khor ba 'jig gi rang la rtsa ba zug gser thub kyi ring la lo 'dab rgyas/ 'od srung gi dus me tog shar/ shAkya thub pa'i dus
na 'bras bu smin/ de'i steng la rtsa ba rul nas 'gyel ba bye mas non nas/ tsan dan sbrul gyi snying po'i khog nas/ dal pos mchod cig ces pa'i sgra dang bcas bcu gcig zhal
sor bcu gnyis pa/ phyag bcu pa/ ma nu ka'i mdog lta bu/ lta bas chog mi shes pa zhig byon pa de dang / tsan dan gyi tshal pa zhig bye ma'i gling nas/ 'jag ma'i phon zhig
po ta la'i 'dam nas me tog myu gu'i sdong po tshal pa zhig grong khyer ke ru'i mchod rten 'khor lo'i nang nas/ sangs rgyas 'khor ba 'jig dang / 'od srung / shAkya thub
pa rnams kyi/ sku gdung ring bsrel de la bzhugs pas byang chub shing gi mchod sdong gsum/ gnas chen brgyad kyi bye ma/ chu bo nai ra dza na'i 'gram du sangs rgyas kyi lhung
bzed na sa/ chu bo ba'i shul gyi bye ma/ rin po che sna gnyis rnams dge slong gi bsnams byon te/ mchod rdzas khyad par can bcu po de/ bod kyi rgyal po la phul bas/ thugs
rab tu dgyes shing ngo mtshar bar gyur to/ /dge slong de yang rgyal po la g.yas phyogs su bskor ba byas te/ de'i smin mtshams su nub bo/ /de nas mchod g.yog la mtshan
ldan ma bcu drug bskos te/ dus drug tu mchod pa phul cing / rgyal po rang lha'i drung nas 'ben gang mi 'da' sar bzhugs so/ /de nas yang rgyal po'i thugs la/ de bzhin rten
khyed par can de 'dra gdan 'dren rgyu gar yod dgongs nas/ yi dam gyi lha de la gsol ba btab pas/ lha'i thugs ka nas 'od zer gsum 'phros pa bal yul gyi phar mtha'i lung pa
gcig gi tsan dan gyi

nags gseb na/ tsan dan ha ri'i sdong po gcig la phog 'dug pa/ yang rgyal pos sprul pa bkyes nas/ dge slong shI la a ka ra spyan 'dren du btang bas/ nyin mo tsan dan gyi sdong
po la/ mchan mo spyan ras gzigs kyi sku rang byung gsum gong 'og brtsegs mar bzhugs pa/ steng ma na re/ nga rgya bal gyi mtshams su zhog cig sa de na snga dro re la tshong
dpon re sbos grir 'chi ba yod pa de chad do gsungs jo bo 'ja' ma li'o/ /bar ma na re nga bal yul yam bu ya 'gal du zhog cig de na mi mang po rims nad kyi 'chi ba yod
pa de chad do gsungs pa de jo bo u khang ngo / /smad ma na re/ nga mang yul skyid grong du zhog cig/zla ba re la grong dpon re mdze nad kyi 'chi ba yod pa de chad do gsungs/
de ni 'phags pa wa ti yin no/ /lha gsum po de ltar bzhugs pa'i rgyu mtshan/ rgyal po la zhus pas/ 'dir ma phebs kyang sems can gyi don chen po byas 'dug gsungs nas/
shin tu dgyes par gyur to/ /der rgyal po'i thugs la yi dam gyi lha dngos dang mjal phyin/ sems can gyi don la tshegs med/ bod 'bangs kyi 'gro don phyogs gang nas 'grub brtag
dgongs nas gzigs pas/ mes po tho tho ris byang chub sems dpa'i sprul pa des zhabs kyi bcags pa'i skyid smad lha sa dmar po ri'i phyogs der/ theg pa chen po'i chos spel
du btub par dgongs nas/ mchod gnas rnams shing rta la spyan drangs/ rgyal blon rnams byon/ sbra stod tshal du zhag mal mdzad/ sang gro btab sar rgyal po dang blon po tshos
chu khar khrus mdzad/ chab gsol dus dbus kyis gye rer yi ge drug ma 'byon par lung bstan to/ /dmarapo ri rtser phebs yab mes kyi bzhugs shul du pho brang btab

nas bzhugs/ de nas ngas sems can gyi don byed par dam bcas pa yin pas/de dag 'dul ba'i thabs gang legs dgongs nas/ lha la gsol ba btab pas/ de'i thugs ka nas 'od zer skar mda'
lta bu gnyis/ shar nub du song bas/ rgya nag dang / bal yul du thims pas/ khro gnyer can dang / sgrol ma'i sprul pa spyan drongs zer ba'i sgra byung nas/ sngon la blon
po mgar dang / thon mi mi chung gnyis gyi 'go byas/ rta pa brgya la gser gyi dong rtse brgya dang / gser gyi bang ba bdun/ glang po che gser gyi dra ba lha'i rin po che'i
brgyan pa zhigagaser phye bre phyed/ yi ge bcu pa'i gser dngul zangs gsum gyi sgrom bu dang bcas pa bskur nas/ ston zla ra ba'i tshes brgyad/ skar ma nab so'i nyi ma rtse
shar la/ bal po'i lha gcig slong ba la brdzangs so/ /der khong rnams kyi/ nub phyogs bal po'i pho brang yam mkhar du slebs/ rgyal po 'od zer go cha dang mjal/ rgyu mtshan
zhus pas/ bal bza' khri btsun skal rdzongs bsam gyis mi khyab pa/ yi dam mi bskyod rdo rje/ byams pa chos kyi 'khor lo/ tsan dan sgrol ma'i sku rang byung gcig dang
bcas pa gnang ba/ gdan drangs nas pho brang dmar po rir phebs so/ /de nas bal bzas rgyal po thugs mi skyo zhing / pha rol gyi dmag gi mi tshugs par bya ba'i phyir/ rin po
che mang po sbyar/ gnod sbyin pho mo mang po bran du bkol nas/ dmar po ri'i khongs su bcug pa'i so phag gi lcags ri/ gyang rim sum cu rtsa gnyis dang mnyam pa/ srin yul
lang ka pu ri'i grong khyer dang 'dra ba/ mkhar dgu brgya dgu bcu rtsa dgu'i rtse mo nyag stong du tshang ba/ mkhar re re la mdung ba dan dmar po can bzhi re btsugs pa/ phyogs
re

re na sgo dpe bzhi srung mi yod pa/ rtse mkhar la bya ra ba mi lnga re rgyun du yod pa/ de'i lho ngos lcags ri'i nang na/ pho brang sog po mkhar bya ba dgu thog dang / rgyal
po'i rtse mkhar mnyam pa/ de gnyis lcags thag gis sbrel nas/ dngul zam la rgyu ba/ mkhar dang lcags ri rnams la mda' yab dang / sgo chung dang / rnga yab dang / pha gu
dang / kha bad dang / rta babs rin po che'i dril bu er kha/ mu tig gi dra ba dra phyed rnams kyi brgyan pa/ pha rol gyi dpung gis mi tshugs pa zhig bzhengs so/ /der rting
yang blon po mgar dang / thon mis 'go byas/ rta pa brgya la gser gyi dong rtse brgya/ gser phye bre phyed/ rin po che'i gos gcig rnams bskur nas/ shar rgya nag po'i lha
gcig slong ba la brdzangs so/ khong rnams kyi rgya'i bkra shis khri sgor slebs/ thang tha'i dzung rgyal por zhus pas/ de'i sras rgya mo kong jo rdzongs ba bsam gyis mi khyab
pa/ yi dam gyi lha shAkya thub pa/ gab rtse drug cu skor/ bzo sna bco brgyad/ sman dpyad chen mo/ 'bru sna tshang / g.yog pho mo mang po dang bcas pa gnang bod du phebs/
lha sa'i mthil bye ma'i gling nags gseb/ chu mig gi 'gram du/ lha'i shing rta byings nas/ gyad lha dga' klu dgas btegs kyang ma thegs pa/ jo bo de khar bzhugs pa yin/
sa dgra mnan pa la dgongs pa'o/ /sku srung la gyad gnyis bzhag gos dar gyi bla yol gyi spyad do/ /der kong jo rgyal po dang mjal/ yab yum gsum blon 'bangs dang bcas pa dga'
mgur spyod do/ /de nas rgyal po'i thugs la/ lha rten gsung rab 'di rnams bzhugs pa'i gtsug lag khang zhig bzhengs dgos dgongs nas/ kong jo la rtsis byas pas/ yul de na
bkra shis pa'i rtags brgyad la sogs pa'i dge

du ma tshang 'dug kyang / lar bod yul kha ba can 'di srin mo gan rkyal du nyal ba dang 'dra/ 'o thang gi mtsho 'di srin mo'i snying khrag tu 'dug pa 'di gnon dgos/ de la'ang
/ dang po ru bzhi'i lha khang brtsig dgos zer nas/ dpung mgo g.yas pa la ka tshal/ g.yon pa la khra 'brug brla g.yas pa la gtsang 'gram/ g.yon pa la grom pa rgyang brtsigs
so/ /yang srin mo'i yan lag bzhi gnon pa'i phyir/ mtha' 'dul gyi gtsug lag khang bzhi ni/ gru mo g.yas pa la kong po bu chu/ g.yon pa la lho brag mkho mthing / dpus mo
g.yas pa la ka brag g.yon pa la pra dum rtse ba brtsigs/ srin mo'i nying lag bzhi gnon pa'i phyir yang 'dul gyi gtsug lag khang bzhi ni/ lag mthil g.yas pa la/ byang mtshal
gyi rlung gnon/ g.yon pa la khams su klong thang sgron ma/ rkang 'go g.yas pa la byams sprin/ g.yon pa la mon bum thang skyer chu rnams bzhengs/ der rting ra sa'i rmang
gting yang zhig nas rtsig tu ma btub pa la rgyal pos/ tsan dan gyi lha la gsol ba btab pas/ sngon la lho phyogs su pho brang brtsigs la/ der mchod pa'i rten ngo mtshar
can rnams spyan drongs shig de nas rim gyi 'dod pa 'grub par 'gyur ro zer ba byung nas/ bal bza' la bka' bsgos nas/ lho phyogs ngos su pho brang brtsigs/ mchod pa'i rten
rnams spyan drangs/ rgyal po yang phebs nas/ sngon la lha khang bzhengs/ der rting yi dam gyi lha zhig kyang bzhengs par dgongs te/ bal po'i lha bzo ba la bka' gnang ste/
lha'i rgyu khyad par can dang / lag cha rnams rgyal po'i spyan sngar bsags/ sang nyin nas lha bzhengs brtsis la/ de nub pho brang gi mthong khung na mar/ sangs rgyas byang
chub sems dpa' thams

cad 'od zer dkar dmar shar ste byon/ lha'i rgyu la thims song bas/ rgyal po'i dgongs pa la/ nga'i yi dam 'di la phyogs bcu'i sangs rgyas byang chub sems dpa' thams cad dang
byin rlabs mnyam pa zhig yong ba 'dug pa shin tu legs/ de yang bod kha ba can pa'i lha skal thugs rje chen po rigs lnga bcu rtsa gcig gi nang nas/ gang bzhengs na drags
dgongs pa la/ sang nam lang tsa na/ dbu'i sngas kha na rgyal po rang dang sku bong mnyam pa'i/ bcu gcig zhal zhig rang byon du 'dug pas/ shin tu legs na'ang / tsan dan gyi
sku rang byon 'di dang / mchod sdong 'di gsum lha'i khong snying du bzhugs pa zhig byed dgos bsam pa yin te/ gsungs pa dang lha sku rang gi phyag gnyis gyi rang gi sham
thabs pus gong du brdzes te/ zhabs g.yas pa'i mthil nas 'od zer 'phros/ tsan dan gyi sku dang mchod sdong gsum po spyan drangs/ thugs kar bzhugs pa'i sku shin du spram/
a mi dhe wa yang g.yon gyi phyogs su yo/ zhabs sngar shul du byon kyang / sham thabs pus gong du lus te/ chags pas rgyal po shin tu ngo mtshar cing dgyes par gyur to/ /der
rting rgyal pos yi dam la gsol ba btab pas/ zhal dbus ma nas 'od zer byung / lho nub la wa ba tshal du dug gi sdong po la phogade 'thor bas 'dre srin gyi bdud dpung bshig
'od zer phrag pa la phog pas/ kha sar pa Ni dang / rta mgrin/ a mi de wa rnams kyi sku dod 'dug pa bzhin 'bur du brkos yod cing / brag lha can gdong zhes par grags so/
/'od zer de nub phyogs brag lha klu phug gi ma mo'i nyal sa phrogs/ rgyal pos sprul pa bkye nas/ phyag stong spyan stong gi bzo mdzad/ bal po'i lha bzo bas lo ke shwa ri
dang /

kha sar pa Ni/ dbyangs can ma 'od zer can ma rta mgrin bdud rtsi 'khyil ba rnams bzhengs ste/ gtso 'khor dgu bzhugs so/ /de nas jo mo ru yong bza' rgyal mo btsun gyi/ ma mo'i
nyal sar/ bcom ldan 'das rnam snang kun du 'od kyi zhal brag la 'bur du dod par bzhengs/ pho brang gi lho nub btsan gyi rgyug srang yod sar/ mchod rten ke ru brtsigs/
klu'i pho brang steng gi gser gyi lha shAkya mu nes mnan zin/ rgyal pos phyogs bzhi dang / sa dgra brgyad mnan/ bkra shis pa'i rtags brgyad po gsal bar byas pa ni/ gnam la
'khor lo rtsibs brgyad sa la padma 'dab brgyad kyi bar na/ han dkar stag mo'i ri la gdugs yod/ ra ka'i brag la nya yod/ rdzong tsan gyi brag la bum pa yod/ grib se sgrom
na dung yod/ yugs ma'i zur na rin po che dpal be'u yod/ bshun gyi ri la rgyal mtshan yod/ der rting yon tan thams cad thon pas/ ra sa'i lha khang rtsig tu btub par mkhyen
nas bod kha ba can du legs so cog 'phel cing / nyes so cog sgrib pa'i phyir du/ rgyal pos sprul pa lnga stong bkyes nas lha khang bzhengs/ btsun mo dam pa bal bza' khri
btsun gyis ra sa 'phrul snang / rgya bza' kong jos rgya stag ra mo che/ zhang zhung bza' li tig sman gyis/ khram bu lkog ma/ ru yong bza' rgyal mo btsun gyis/ brag lha
klu phug mong bza' khri lcam gyis/ yer ba'i lha khang rnams bzhengs so/ /ra sa'i gtsug lag khang bzhengs nas lo gsum lon tsa na/ bod 'bangs byin pos nam zla dus bzhi'i/ rtsis
ma shes shan ma phye ba la/ rgyal pos dgongs pa la ngas chos 'jig rten gyi khrims 'chos/bod 'bangs dge la skul thub pa byung na'ang / 'jig rten pa'i rnam rtog gi dra
ba

sel thabs/ rgya dkar nag gi rtsis kyang rgyas par spel nas/ rgyal khams la phan gdags dgos snyam pa 'khrungs te/ bod phrug blo gsal ba/ 'bre gnya' brtan bya ba dang / lang
tsho ldong legs/ bya gag stong kun/ 'dar mi stag kha dang bzhi po la cha rkyen mang du bskur nas/ rgya nag la rtsis slob tu btang / rgya'i rtsis pa khri ma hA ya na la sogs
la/ lo gcig zla ba bdun gyi bar du gtugs/ gson gshin gyi rtsis phal che ba shes par byas nas/ yar slebs pas/ rtsis la mkhas pa mi bzhir grags pa byung cing / khyad par
bya gag stong khun nas/ pha tshe bu rabs su rje'i bla rtsis byas pa'i rigs rgyud ni/ da lta ga rings pa tshang yin par byed do/ /de nas bod rgyal po blon po bcu drug dang
bcas nas/ rgya nag ri bo rtse lngar byon nas/ rgya'i so kha 'bul ba dang / kong jo'i lan dus kyi khas blang chad btsan par bya ba'i phyir/ lha khang mang po bzhengs/ lo
bcu gsum gyi ring la/rgya bod du lha khang brgya rtsa brgyad bzhengs tshar ba'i rting ma la/ rab sgang du yongs rdzogs lha khang bya ba bzhengs so/ /bka' khol mar chos rgyal
'di'i ring la/ rgya gar nas slob dpon ku mA ra dang / bram ze shang ka ra/ bal po'i slob dpon shi la manydzu/ rgya nag gi slob dpon ha shang ma hA ya na la sogs pa spyan
drangs/ sde snod gsum dang / rgyud kyi cha lag mang rab bsgyur cing / rgyal po rang gi zhal nas/ thugs rje chen po'i chos skor ma bu brgya rtsa brgyad gsung / lha sa'i
byang chub gling gi rta mgrin zhabs 'og na gter du sbas yod bya ba dang / zhang zhung gi yul nas/ bon po'i grub thob zhang zhung lha ldem bya ba bos nas/ bod mi a ho rnams
bsags/ bya ba bon slob tu bcug nas/ nad pa'i rim 'gro sogs la

bon yang dar bar mdzad do/ /zer ba 'dug mdor na bod 'bangs rnams lung gi chos la yid ches par bya ba'i phyir/ khro bo dkyil du nad pa dang / sman pa dang / mo ma rnams dang
/ bon bos shwa ba nam mkha' la 'gro shes pa sprul nas/ nad brtag pa dang / de la khrom rnams ngo mtshar skyes pas/ da ltar gyi nad pa 'di 'dra rnams las/ ches na ba'i ngan
song gsum dang / 'khor ba'i sdug bsngal brjod pas yid ma ches/ spre'u'i gyad ha nu man tha'i sgrung bshad nas bod kyi rigs rgyud dang / las kyi 'bras bu sangs rgyas kyi
gsungs pa mdo sde dang sbyar bas yid ches/ bslab pa gsum la 'god pa'i phyir/ bon byas nad pa gso las phan che ba'i bslab pa gsum gyi yon tan sangs rgyas kyi rgya gar du
mdzad pa bcu gnyis mdzad pa'i dod por/ rgyal pos ra sa'i gtsug lag khang dang / mdzad pa bcu gnyis bstan pa'i lo rgyus yod cing / khro bo sme brtsegs kyi rgyab na mchod
rten brgyad po bya ba yod do/ / de lta bu'i chos rgyal chen po 'di ni/ 'phags pa thugs rje chen po dngos yin par grags zhing / sangs rgyas kyi bstan pa'i srol legs po gtod
nas/ dgung lo brgyad cu rtsa gnyis bzhes pa sa pho khyi lo shar ba'i stod la/ spyi dgos su zhal gdams mang du gsungs zhing / der rting rgyal po dang / bal bza' khri btsun/
rgya bza' kong jo yab yum gsum gar 'phrul snang gi gtsug lag khang byang mar/ rang byon bcu gcig zhal gyi thugs khar thims so/ /rgyas par bka' chems bka' khol mar blta
bar bya'o/ /'ga' re rgyal po 'phan yul zal mo sgang du grongs zer ba 'dug ste/ blon po sna chen po dang se ru gung ston la sogs/

gros la dbang ba rnams kyi bod 'bangs byin po spro ba bsring ba'i phyir du re zhig zal mo sgang du snyung ba skad dang / sku gshegs pa'i tshul byas par byed do/ /rgya bza'
kong jo lcags mo glang lo la rgya nag nas byon/ bod yul du lo lnga bcu rtsa brgyad bzhugs par byed do/ /srong btsan bang so 'phyongs rgyas mda' ru btab/ /che chung tshad
ni dpag chen mda' rgyang gang / /nang na lha khang lnga yang byas so so skad/ /bang so nang rgyan can du grags pa yin/ /bang so gru bzhir brtsigs pa de nas byung / /ming
la smug ri smug po legs so skad/ /rje de dang / mon bza' khri lcam gyi sras/ gung srong gung btsan/ blon po ni/ mang po rje zhang snang dang / snubs btsan do res byas/ chab
srid lo lnga bzung / dgung lo bco brgyad pa la 'das nas/ slar yang yab kyi rgyal srid bzung ba phyed mar bgrang skad/ gung srong bang so don mkhar mda' ru brtsigs/ /gral
ni gnam ri srong btsan g.yon na yod/ / ming ni gung sri gung chen legs so skad/ /rje de dang / sha bza' kong jo mo rje'i sras/ mang srong mang btsan lo bcu gsum nas/ mes
po 'das/ lo bco lnga'i bar la srid bzung / blon po mgar stong btsan yul zung dang / 'chi mas 'das gnyer gyi byas/ lo nyi shu rtsa bdun pa la gtsang gi bang snang du 'das
so/ /mang srong bang so srong btsan g.yon na yod/ ming sdong shar sral po bya ba lags/ rje de dang 'gros khri se khri ma lod kyi sras/ 'dus srong mang po rje rlung nam
'phrul gyi rgyal po ni/ chu mo bya lo ba ste/ ma 'khrungs gong tsam du yab 'das/ 'khrungs 'phral nas dgung lo nyi shu rtsa dgu'i bar la srid bzung / 'di'i ring la bod du
rol mo'i rnam grangs mang po 'byung ba'i snga ltas la/ rtsal po che mi bdun byung ba

ni/ ar po ldong btsan gyis seng ge dkar mo'i gnya' ba nas bzung byung skad/ mon khri bzang gi stag dar ma gnyis lcags thag gi sprel nas ngar sgras lung pa bkang ste khrid byung
skad/ lho don dam yang dag 'phags kyis/ seng ldeng gi gdung chen po bcu gsum gyi steng du/ gong dza la lcags dos gcig rgyab nas khur byung skad/ lcog ro zangs dkar gyis/
lha sa'i rdo ring rked la btsugs nas yo ga yo gin khur byung skad/ rngog rings nag pos bal yul nas glang po che'i phrug gu zhig gson por / khur byung skad/ mgos shag
byung gis/ sha ba yu mo'i blud bu tshwas rgyangs nas klad la dbyug gin byung skad/ smon rgyal mtshan rnam grags kyis/ mig mthong gsum de mda' rgyang gang res sleb cing /
gtsang po la phar mchongs tshur mchongs byed kyin sleb byung skad do/ /rgyal po 'di snyung ba'i dus gcig bya yid du 'ong ba gcig gis sngar ma mthong ba'i shing gi yal 'dab
nyung shas zhig pho brang gi rtser khyer byung ba/ ci yin brtag pas/ rje'i zhal skyems la phan par byung ba la brten nas/ blon 'bangs blo kha nye shos rnams kyis/ phyogs
bcur btsal bas sngar bod na med pa'i ja shing rnyed/ de 'thung ba'i snod la/ bod dkar byang skya dar tshe bya ba bzos pa lags/ bzang ngan gyi dbye ba drug te/ bzang shos
sham tshe la/ bya kha na shing khyer gyi ri mo yod/ de 'og lab tshe la/ mtsho nang nya dang bcas pa yod/ de 'og shang tshe la/ spang ri sha ba dang bcas pa'i ri mo yod/
theg tshe/ deb tshe/ rdo tshe gsum ni phal dkar ste/ ri mo med pa'am/ me tog la sogs sna tshogs yod/ ja dang dkar yol gyi sngon ma de nas byung bar byed do/ /rgyal po 'di'i
ring la bod ma yin pa'i 'jang yul la

sogs rgyal khams mang po 'og tu bcug mnga' thang che bar byung / dgung lo nyi shu rtsa dgu pa la 'jang yul du 'das/ spur gnyer lcog gru khung khri zhes bya bas byas so/ /'phrul
rgyal bang so mang srong g.yon na yod/ ming ni seng ges brtsigs pa can no skad/ /bang so 'di nyid lcags ris bskor nas yod/ /de ni hor gyi mi sdes bcigs so skad/ /der
rje dang mchims bza' btsan la me tog gi sras/ khri lde gtsug brtan mes ag tshom du grags pa de/ lcags pho 'brug lo pho brang ldan dkar du 'khrungs/ de'i lo gzhug la yab
'das/ srid bzung blon po sba skyes bzang stong btsan dang / mchims rgyal gzugs/ skyi sho ting 'gro chu bzang hor mang gsum gi byas/ de yang mes srong btsan gyi lung bstan/
zhal chems su bzhag pa de nga yin snyam du dgongs nas/ slob dpon sangs rgyas gsang ba dang / sangs rgyas zhi ba spyan drangs/ theg chen gyi mdo lnga dang / de bzhugs pa'i
brag dmar mgrin bzang / brag dmar ka chu/ lha sa 'khar braga'aphying bu nam ral/ ma sa gong dang / lha khang lnga bzhengs/ rgya nag ke shang nas mdo gser 'od dam pa dang
/ mdo las rnam 'byed bsgyur/ bi ji tsan pa shi las/ sman dpyad bsgyur/ 'di'i ring la pho brang 'phying nga stag rtse nas g.yu rdog chen po gcig rnyed do/ /des btsun mo
'jang bza' khri btsun khab tu bzhes pa la| sras shin tu mtshar ba gcig btsas pa las/ 'jang tsha lha dbon du btags/ de'i khab tu 'os pa bod na med pas/ rgya nag rgya rje
wing 'jung zher gyi sras mo/ kim shing kong jo blangs/ kong jo ma slebs pa la/ gnyags khri bzang 'don gyi bu mo ma blangs pa la ko long byas nas/ 'jang tsha gnyags kyis

bkrongs so/ / ljang tsha lha dbon bang so yab kyi mdun/ zlam por brtsigs nas yod skad do/ / der yab dang / kong jo 'dus pa'i sras/ khri srong lde btsan ni/ mes srong btsan
sgam po 'khrungs rting / lo brgya dang bdun cu don bzhi song ba'i lcags pho rta lo la/ brag dmar du sku bltams/ yab ni dgung lo drug cu rtsa gsum pa la ya 'brag sbal tshan
khar 'das so/ /ag tshom bang so mu ra ri la brtsigs/ gral ni 'phrul gyi rgyal po'i g.yon na yod/ ming ni lha ri gtsug nam bya ba lags/ khri srong lde btsan dgung lo bcu
gsum pa la/ yab 'das te/ rgyal srid lo bzhi bcu rtsa gsur bzung / 'di ni 'phags pa 'jam dpal gyi sprul par grags zhing / 'dis dam pa'i chos dar zhing rgyas par mdzad pa'i
tshul ni bsam gyis mi khyab pa/ khyad par de'i dgung lo 'ga' zhig gi bar la/ sdig blon ma shang khron pa skyes kyis gros ston nas/ sngar phan rgyal rgyud sku tshe thung
ba la sogs pa rnams chos khrims byas pas lan pa yin/ da bar chad zlog thabs la bod kyi lugs bzhin sus ma byas pa la 'chad pa byed zer nas/ lha shAkya mu ne bye thebs su
bcug pa dang / mang yul du skyel ba dang / dkon gnyer ha shang rgan po rgya nag la bskrod pa dang / 'bangs gum pa la dge rtsa mi gtong ba la sogs pa'i khrims bu chung bcas/
bstan pa la gnod pa'i bya ba mang po byas 'dug pa thams cad rgyal bu rgyal sar ston 'phral nas bkag ma zhang khron pa skyes gson dur du bcug jo bo mang yul nas gdan drangs/
dam chos dar bar byas pa dang / bsam yas kyi lha khang bzhengs par 'dod nas/ bod 'bangs rnams shed gcog par bya ba'i phyir/ khyed rnams kyi ngas 'dod pa'i las/

gdam ga bzhi yod pas 'di rnams gang rung zhig byed dam/ lha khang zhig bzhengs gsung pas/ lha khang bdams nas/ rgyal pos dgung lo nyi shu rtsa gcig lon nas stag gi lo la sba
ye shes dbang po 'am/ dba'as gsal snang la sogs rnams za hor gyi yul nas/ mkhan po bo dhi sa twa spyan 'dren pa la btang / phebs nas/ bsam yas gtsug lag khang gi rmangs
bting bas/ bod kyi lha srin rnams phrag dog che bar byung nas/ dba'as mang po rje dang / seng gho lha lung gnyis/ u rgyan gyi slob dpon padma 'byung gnas/ bal yul yang le
shod kyi brag phug nas spyan 'dren du btang / dam chen gyis bskul nas/ slob dpon mang yul nas tshur 'byon pa dang mjal/ bsus nas rgyal po yon mchod mjal sar/ slob dpon
gyis nga che nga gnyan gyi mgur gsungs pa/ klu rgyal mal gro pa la klu gter bcug lha srin thams cad dam la btags nas lha khang bzhengs pas/ nyin mo las mtshan mo mgyogs par
brtsigs/ zur phud dbu mtshal klu yis shing phul/ der rgya gar o tan ta pu ri'i gtsug lag khang la dpe blangs nas bsam yas dbu rtse rigs gsum ri rab kyi tshul du byas/
khor sa phyi nang rim pa bdun du byas/ gling chen po bzhi/ gling phran bgyod/ nyi zla gnyis rnam sa kyi lha khang thams cad/ mdo rgyud sde snod gsum dang mthun par/ phyi
lcags ri zur mangs 'khor gdugs dang bcas pa rgyal pos bka' gnang nas bzhengs/ btsun mo dam pa dkar rgyal mtsho me tog sgron gyis/ khams gsum zangs khang gling / 'bro bza'
byang chub sgron gyis dge rgyas bye ma gling / pho yong bza' rgyal mo btsun gyis/ bu tshal gser khang gling / yum gyim shang kong jos/ dam pa'i

shing khang rtse dgu bzhengs/ blon po chen po shud bu dpal seng dang / rgyal tsha lha stsang / stag sgra klu gong / mchims rdo rje spre chung rnams kyis mchod rten chen po
bzhi bzhengs/ de rnams shing pho stag lo spyir zla ra ba'i tshes bdun/ skar ma rgyal la 'gram bting nas/ la drug la thams cad 'byongs te/ sa mo lug la mkhan po bo dhi sa
twa dang / slob dpon padmas rab gnas mnga' gsol mdzad dus byang chub sems bskyed gling gi lha gtso bo rnam snang nam mkha' la 'phags pa la sogs/ ngo mtshar ba'i rnam 'phrul
mang du byung bas/ rgyal po thugs rab tu mnyes shing / blon 'bangs thams cad ngo mtshar dad mos tshugs par gyur te/ dpal gyi bsam yas mi 'gyur lhun gyi grub pa'i gtsug
lag khang zhes par mtshan gsol/ rgyal pos rje'i dga' glu bcu gsum bya ba dang / blon po chen po rnams gyi skyid pa'i dpal dgu la sogs pa mi res bkra shis pa'i glu re blangs/
brag dmar mtsho mo'i mgur/ me tog pad sdong rang 'khrungs lo bcu gsum gyi bar la skyid kyi bro mo che brdungs/ dga' ston rgya chen po byas/ de nas lha khang rnams kyi
dkon gnyer byed mkhan dgos pa byung nas/ des rken byas yon mchod bka' bgros te/ sba gsal snang dang / dba'as khri bzher/ ba gor bai ro tsa na/ ngan lam rgyal ba mchog dbyangs/
'khon klu yi dbang po srung ba/ rma a tsarya rin chen mchog gtsang legs grub rnams la/ btsun pa byar rung mi rung nyams sad pas/ khyad par du 'phags pa byung bas/
bod kyi btsun pa la snga ba sad mi mi bdun du grags pa byung / de rnams la ska ba dpal brtsegs la sogs/ lo tsA ba brgya rtsa brgyad slob tu bcug de rnams la cog ro klu'i
rgyal

mtshan dang / zhang ban de ye shes sde la sogs/ lo tsA ba stong rtsa brgyad slob tu bcug nas/ mtshan nyid kyi chos dar bar byas shing / lug lo la dge 'dun de rnams mkhan po'i
chos lugs bzhin yod par smra ba'i sde tshugs/ rgya gar nas dbu ma'i dge slong bcu gnyis gdan drangs nas/ dbu ma bye brag tu smra ba'i sde btsugs/ dam chos dar zhing rgyas
par byas la/ lo gcig gi bar la chos mang po bsgyur te/ mkhan po'i zhal nas bod du mu stegs mi 'byung gis/ bstan pa 'di la gnyis su gyes nas rtsod par 'gyur te mthar rtsod
pa phyogs gcig zhi bar 'gyur ro/ /zhes lung bstan/ der rting mkhan po bo dhi sa twa'i dbu la chibs pa'i 'phra phog nas mya ngan las 'das/ spur bsam yas has po ri'i rtse
la mchod rten brtsigs nas bzhugs so/ /slob dpon padma 'byung gnas kyi spyir bod yul du mi lo lnga bcu rtsa bzhi bzhugs te/ lha klu gdug pa can thams cad dam la btags/
sa gzhi gnas gangs brag mang po gnas chen du byin gyis brlabs/ chos gter nor gter bsam gyis mi khyab pa sbas/ gsang sngags la yang lo tsA ba sad mi mi drug bya ba byung
te/ gnubs nam mkha'i snying po/ 'dre rgyal ba blo gros/ ru gong birya rtsa/ gru gu u pe sha dpal rlangs kyi seng ge lang gro dkon mchog seng ge rnams kyi blon po la gsang
sngags kyi chos skor ma lus pa zhus cing / sna nam rdo rje bdud 'joms/ lce ku ku ra tsa la sogs pa'i/ lo tsA byas nas gsang sngags kyi rgyud sde mang po gsungs pa rnams
bsgyur to/ /gzhan yang gnyags ku mA ra dang / so zur snubs gsum/ mkhan po rdo rje rin chen la sogs/ dkyil 'khor bco brgyad du grags pa'i slob ma grub

thob mang du spel/ gsang sngags kyi bstan pa dar bar mdzad nas/ lho nub rnga yab gling la gshegs te/ lha sras mu ne [tig]btsan pos thog drangs bod kyi blon 'bangs mang pos
mang yul gung thang gi la khar skyel ma byas/ la thog tu padma bka' chems su grags pa'i zhal gdams gsung nas/ nyi ma'i 'od zer lachibs te/ zangs mdog dpal ri'i gzhal yas
khang du byon/ da lta srin po'i kha gnon mdzad cing / 'chi med tshe'i rig 'dzin brnyes pa'o/ / yang bod kyi dge slong mi lnga/ tshe 'di la sangs rgyas pa'i chos 'tshol du
rgya gar la btang / bai ro tsa nas chos lon no/ /yang tshe gcig la 'tshang rgya ba'i chos 'dod gsung na sa/ rgyal po indra bo dhi'i mchod gnas/ mkhas pa bi ma la mi ta gdan
'dren pa la/ ka cog gnyis dang / rma rin chen mchog btang / kha che'i yul du mjal/ bsus nas yon mchod mjal dus rgyal blon rnams la/ slob dpon 'di phyi pa gcig yin pa
'dra snyam pa'i log lta byung ba la/ lha rnam snang dang / rgyal po la phyag 'tshal grabs byas pas/ log lta sel dad mos che bar byung cing / gdams pa mang du zhus so/ /yang
rgya nag ha shang 'dul ba la/ paNDi ta ka ma la shI la gdan drangs nas/ rtsod du bcug pas ha shang pham nas/ rgya nag la bros sar lham ya gcig lus pas/ ma 'ongs pa'i dus
phyi mor/ bod du nga'i lta ba 'dzin pa 'ga' re yong ba 'dug zer ro/ /slob dpon ka ma la shI las sgom rim gsum brtsams nas rgyal po la phul/ gang zag las dag pa rnams ni/
ka ma la shI la'i chos lugs dang / lta ba la zhugs pa'o/ /yang sing gha la'i blo dpon dha na shI la sogs/ paNDi ta mkhas pa mang po gdan drangs nas/

rang rang gi yul skad dang mthun pa'i bstan bcos gsung tshad thams cad/ mkhas pa bai ro tsa na/ ka cog zhang gsum la sogs/ rgya bod kyi lo tsA ba rnams kyi rim par bsgyur/
mdo rgyud man ngag 'chad nyan sgom sgrub kyi bstan pa nyi mo ltar gsal bar mdzad cing / yang ya rabs kyi skye bo pho mo brgya bzhi bcu rtsa gnyis dus gcig la rab tu byung
te/ shar du dga' ldan lha phug lhor stag tshang seng ge phug nub tu brag dmar po thon/ byang du arya pa lo'i phug dang bzhir sgom grwa chen po yang btsugs/ mkhas grub chen
po bzhi'i rtse gcig gi sgrub pa mdzad cing bskyangs so/ /yang jo mo 'bro bza' byang chub sgron gyi sku tshe'i smad la g.yas ru smad kyi lha khang dang rgyal bu mu tig
btsan pos/ shangs su mtshal gyi lha khang / jo mo dkar rgyal mtsho me tog sgron gyis/ sku tshe'i smad la dpal chu bo ri'i lha khang bzhengs/ mchims bza' lha mo btsan dang
/ mkhar chen bza' mtsho rgyal gnyis kyi sgrub pa mdzad pas/ lha khang phyag rjes med do/ /sba ye shes dbang po la sogs chos blon rnams kyi yang lha khang mang du bzhengs
so/ /chos rgyal de'i ring la gso byed sman gyi rig pa yang dar bar mdzad la/ de yang bod du sman dpyad bsgyur ba'i dus gsum byung ni/ dang po chos rgyal srong btsan sgam
po'i ring la/ gso ba rig pa'i dbu brnyes/ lha sras khri srong lde btsan gyi ring la/ srol gtod/ lha bla ma byang chub 'od kyi ring la sman dar zhing rgyas par mdzad zer
la/ chos rgyal khri srong lde btsan gyi bka' gnang / lo tsA ba bai ro tsa nas phyogs thams cad kyi sman pa spyan drangs nas/ rgya gar shanti gar bha la sogs kyis bod du bsgyur
nas/ spyir sman pa la mkhas par grags pa dgu bcu rtsa

gnyis byung / de'i nang nas dar byed kun tu grags pa'i sman pa bzhi bcu rtsa lnga/khyad par rgyal po'i bla sman du bskos pa dgu ni/ stod na bi ji che rdzi 'ug pa gsum/ bar
na mi nyag brang ti g.yu thog gsum smad na gnya' dang 'thab zhi stod dang gsum/ /zhes bya ba'i drang srong sprul pa mkhas btsun ldan pa'i sman pa rim par byung ste/ rgyal
po'i lung gis/ nga ni kun gyi lha yin la/ /'di dag nga yi rje yin pas/ /kun gyi lha rjer mtshan gsol la/ /mchod cing bkur sti'i gnas su bstan/ /gsungs pa'i 'phrin gyi dril
bsgrags so/ /rje de'i blon po ni/ mgos khri bzang yab lhag dbas rgyal to re/ khri gsum rjes stag sna/ gnyags stag btsan ldong gzigs la sogs pas/ mdzangs kyi las thabs
byas/ zhang rje rgyal gzigs dang / stag sgra klu gong gis phyi dgra btul/ rgya'i bkra shis khri sgo phab pa la sogs kyi lo rgyus phyis rdo ring la yod do/ khri gsum rje stag
snas/ rgya dang gru gu 'jang gsum gyi mol 'dum byas/ rgya bod mtshams su bod kyi dpa' bo mi dgu'i 'go byas/ skye 'dus kyi dmag dpung so kha srung ba la bzhag pas/ bka'
ma log zer ba'i bod 'brog gi sde mang po chags pas/ mtha' dmag bod du mi 'jug pa sogs/ sprul pa'i chos rgyal chen po 'di ni/ rgyu mtshan du ma'i sgo nas/ bod la bka' drin
shin du che'o/ /'di'i dgung lo lnga bcu rtsa drug bzhes pa/ shing mo glang gi lo la zur mkhar du sku gshegs so/ /khri srong lde btsan bang so mu ra ri la yod/ /ming ni
'khrul ri gtsug snang bya ba yin/ /bang so phyi rgya can zhes bya bar grags/ /'di'i rtsa na rdo ring yi ge bris pa zhig kyang yod/ rje de dang / tshe yong bza' dkar rgyal
me tog sgron gyi

sras bzhi la/ gcen mu khri btsan po sku gzhon nu la gshegs nas bang so med do/ /de 'og mu ne btsan po chu pho stag la brag dmar du 'khrungs/ lo gcig zla dgu rgyal sa bzung/
yab kyi dus mchod la/ tshul 'jug gis zla ba la bsam yas su mdo sde mchod pa dang / cho 'phrul zla ba la 'dul ba'i mchod pa btsugs// bod 'bangs byin po'i dbul phyug theng
gsum snyoms kyang / rang rang gi sbyin shugs yin par dgongs/ mngon pa'i mchod pa 'dzugs rtsis la sogs/ khrims gnyis dar bar mdzad pa'i dgongs pa yod na'ang / dgung lo nyi
shu rtsa dgu pa la dug gis bkrongs so/ /'khrul chen mu ne btsan po'i bang so ni/ /ag tshom bang so'i mdun ngos g.yas na yod/ /ming ni lha ri ldem bu bya ba yin/ / de'i
'og mu tig[rug]btsan pos/ zhang rgya tsha lha snang bsad pas/ de tshang gi g.yo thabs kyi bkrongs so/ /mu tig [rug]btsan po'i bang so don mkhar mda' na yod/ /ming ni skya
rengs ldem pa lags so skad/ /gcung po khri lde srong btsan/ shing pho 'brug la brag dmar du 'khrungs/ lo bzhi pa la btsan po 'das nas/ khong la rgyal srid bskos pa'i nyams
sad pa'i phyir/ khri steng du bzhugs/ dbu la nor bu'i gtsug rgyan gsol bas/ ljid ma theg par mjing pa yon tsam byung na'ang / bkra shis pa'i rtags mang du byung bas/ sad
na legs mjing yon zhes pa'i mtshan chags/ rgyal srid lo sum cu rtsa gnyis bzung / blon po sa mang rje ldang ldong dang / sgra rgyal mtshon skong gi byas/paNDi ta bi ma
la mi tra dang / ka ma la shI la/ dznyA na se na/ bal po hUM ka ra rnams spyan drangs/ lo tsA ba 'khon klu'i dbang po srung ba la sogs pa rnams kyi sngar

skad sna tshogs kyi bsgyur ba'i chos thams cad/ rgya gar bstan pa'i 'byung khungs yin pas/ rgya gar gyi skad zhe gcig tu bsgyur/ bod skad gsar bcad kyi gtan la phab/ snga so'i
yab mes rim pas lha khang mang du bzhengs 'dug gi ngas ni 'dzam bu'i gling du che tshad thub pa'i lha khang zhig bzhengs par 'dod pas/ nyi ma tsam dang zla ba tsam dang
/ skar chen gyi tshad tsam bzhengs pas/ sa dmigs tshol cig gsungs pa la blon 'bangs byings po'i blo la ma chud de/ chu dang brag gi bkag nas de 'dra shong sa bod yul na
ni mi bdog zer ba rim par zhus pas/ 'o na skar ma chung shos kyi tshad rgyang grags yin zer ba de tsam zhig bzhengs so gsungs nas/ skar chung rdo rje dbyings gyi lha khang
bzhengs/ rab byung thams cad kyi 'tsho ba sbyar/ lha sa dang bsam yas la sogs su bshad grwa bcu gnyis/ yer pa dang mchims phu la sogs su sgom grwa bcu gnyis btsugs/ stangs
'bul 'bul drug sems phyogs gnyis su byas nas dam chos dar zhing rgyas par mdzad/ lha sa'i khyam phra bzos/ dgung lo lnga bcu rtsa bzhi pa me mo bya lo la sbrags kyi
phur 'das so/ /rgyal chen bang so 'phrul rgyal mdo na yod/ /yum gyi chab gang skong pas nang gi mthong / /ming ni rgyal chen 'phrul rigs lags so skad/ /de'i mdun na yi ge
yig tshang bris pa'i rdo ring zhig kyang yod do/ /	rje de dang 'bro bza' mang po rje'i sras lnga la/ gtsang ma/ dar ma/ ral pa can/ lhun rje/ lhun grub rnams las/ gtsang
ma chos la dga' ches/ dar ma sdig la dga' ches pas rgyal sar ma bskos/ lhun rje lhun grub gnyis gzhon nu la 'das pas bang so med do/ /

bar pa ral pa can ni mes khri srong lde btsan 'khrungs nas/ lo bdun cu don drug song ba'i/ me pho khyi lo la 'u shang rdor sku 'khrungs lo bcu gnyis pa'i dus blon po rnams
gros byas nas/ rgyal sar bskos srid lo nyi shu rtsa bzhi'i bar la bzung / blan po bran kha dpal yon dang / 'bro khri bzung rams shags/ 'dre khri rje stag snang gsum gyi byas/
rgya gar gyi mkhan po dzi na mi tra dang / su landra bo de pra dznya dhe ba/ shinting gar bha rnams spyan drangs/ lo tsA ba ban de ye shes sde la sogs pa mang pos dag
ther legs par mdzad/ sngar ma bsgyur ba rnams kyang bsgyur/ 'u shang rdor dpal dpe med bkra shis dge 'phel gyi gtsug lag khang rgya phibs dgu brtsegs khyung nam mkha' lding
ba 'dra ba bzhengs/ yab mes kyi gtsug lag khang bzhengs par dam bcas nas/ ma 'byongs pa rnams gsos/ rgya nag ri bo rtse lngar lha khang dang / sha chu sdong btsan gyi
mtsho dkyil du/ lcags kyi sdong po'i steng du/ sangs rgyas stong gi lha khang dang / glang yul du/ ring po gsum par/ sle'u 'phrul gyi kre'i dang 'og tu/ ka brag dkon mchog
'byung gnas/ 'o du byams chen lha khang / nyang ro rtsig sna gsar du lha khang khrab sgo can rnams bzhengs/ btsun mo cog ro bza' dpal gyi ngang tshul las/ btsan thang
g.yu'i lha khang dang / nya bza' mchog lha mos/ smon 'gro stag mtshal gyi lha khang bzhengs/ gcen dar mas 'dre'i lha khang dang / de'i gcen mo btsan po 'phan gyi/ yar klungs
su dpag bsam ljon shing dang / phug po che'i lha khang dang / mkhas btsun sngags pa dang / btsun chen rnams kyi/ brag lha mgon po dang / yer pa yang g.yan dang / nyang
ting 'dzin bzhi'i lha khang dang / bran ka dpal

yon gyi g.yas mtshal dang / dam yul me long thang / ka ba dpal brtsegs kyis ka ba yul sna/ tshe spongs stag bzang rab mdos/ stong lung lhag ma/ tshe spongs lha bzang klu dpal
gyis/ bo dong bya rgod shong kyi lha khang rnams bzhengs so/ /lar ni 'di yan la bod kyi rgyal blon rnams kyi rgya bod du/ gtsug lag khang stong rtsa brgyad bzhengs par
'dod do/ /chos rgyal de ni sngon sangs rgyas kyis lung bstan par byed cing / phyag na rdo rje'i sprul par grags/ 'phrin las kyi gtso bo dam chos la spyod/ dkon mchog mchod/
tshogs gnyis kyi nor gsog rgyal khrims chos bzhin du skyong / rab tu byung ba re re la/ 'bangs mi khyim bdun bdun phul/ 'tsho ba sbyar bkur sti dang phud dud bgyis/ bstan
pa'i gshed dang / mnga' thang skyed yab mes kyi ring la chab 'og tu ma chud pa'i/ shar phyogs rgya nag po dbang du 'dus/ spo lon shan dar dkar gyis yol ba bkrams pa
'dra ba la gtugs/ nub phyogs stag gzig gi so mtshams/ stag sha dung gi sgo mo 'dra ba dang / byang phyogs hor gyi so mtshams/ bye ma rkang ring nya yi rgyab 'dra ba dang
/ lho phyogs mon lta la wa ta'i shel gyi dum bu 'dra ba/ de rnams la gtugs shing 'dzam bu gling gi sum gnyis dbang du 'dus par byed do/ /bod rgyal po'i mnga' thang che shos
la byung bar gda'o/ /de'i dus tsa na khyim ni bag gro/ mi ni khong dal/ phyugs ni lo dang zla ba na sdud/ mi nyal nyi ma klong / 'bri yan sna med/ rta yan sgrog med/ sgo
la khyi med/ rje byams 'bangs gus/ grogs gzhung bzang / gnyen sha tsha/ pho ni dpa'/ mo ni mdzangs la chas bzang / bod 'bangs byings po bde skyid la longs spyod/ sangs
rgyas kyi bstan pa ches dar

zhing rgyas par mdzad pa na/ sku drin shin tu che'o/ /'di yan chod la skyid pa'i gdung rabs phyed dang bcu dang / shin tu skyid pa'i gdung rabs phyed dang lnga zer ro/ /phyed
po ni chos rgyal srong btsan sgam po dang / mes ag tshom gyi sras gzhon nu la 'das nas/ rgyal srid bskyar ya re bzung ba la zer ro/ /	der rting nag po'i phyogs dar tu
nye ba dang / bod spyi mthun gyi bsod nams 'gribs pas/ rje la btsun mo/ cog ro bza' dpal gyi ngang tshul ma dang / mchims bza' skar rgyal/ sna nam bza' mang mo khong legs/
nyang bza' mchog gi lha mo/ tshe spong bza' mthor rgyal ma dang lnga yod kyang srid ma zin/ rgyal po'ang ha cang chos la dad ches pas/ sba stag sna la sogs sdig blon rnams
kyi ban chen po bkums/ lha sras gtsang ma gro mor spyugs/ btsun mo dam pa dang / bran kha dpal yon nyes med la skyon phab/ rgyal po nyid kyang dgung la so drug pa shing
mo bya la/ cog ro legs sgra dang / lha gdong gtsang gi mang gro zhang gi lha khang gi rdo skas la tsud [bzhud]pa'i tshe/ ral gris btsabs nas bkrongs so/ /khu chen ral
pa can gyi bang so ni/ don mkhar mda'i g.yon gyi phyogs na yod/ ming ni khri steng rmang ri legs so skad/ de'i rtsa na rdo ring yi ge med pa zhig kyang yod/ da de ltar na
rgyal po la sras med/ lha khang la mnga' gsol ba med/ rdo ring la yi ge med zer/ de yan chad la mu ne btsan po the ba'i/ rgyal sar bzhugs pa bzhi cu rtsa gnyis byung ngo
/ /rje 'bangs skyid pa'i nyi ma 'de ba'i dus yin no/ /gcen po glang dar ma chu mo lug lo ba yin/ so dgu lon pa'i dus na khri ral bkrongs nas/ khong pas rgyal srid bzung
/ lo

gnyis rgyal po tshul bzhin bzung / chu mo phag gi lo gzhug nas thugs la gdon gsol ba dang / blon po rgyal to re/ stag sna can la sogs sdig la dga' ba rnams kyi bsgyur nas/
sngar nu bo la rgyal srid bskos pa'i snying gnad byas/ bod du sangs rgyas kyi bstan pa bsnubs/ lo phyed dang bzhir sdig rgyal kho na byas/ lo zhe bzhi pa me pho stag lo'i
dus/ yer pa'i lha ri snying po na/ lha lung dpal gyi rdo rje gab nas rtse gcig tu sgrub pa la yod pa/ lha mo nag mos bskul nas/ lha sa'i rdo ring rtsa ru/ lha lung dpal
gyi rdo rje rgyal po bkrongs nas bros so/ /de dus rgyal po na re/ nga yang na sgrol ba lo gsum gyi phyis/ yang na lo gsum gyi sngas zer/ sdig rgyal de'i rkyen gyis/ chu mo
phag nas me pho rta'i bar lo drug cu rtsa brgyad tsam/ bod du dam chos snub 'dug dar ma'i bang so 'khrul dang rgyal chen bar na yod/ de'i ming ni bang rim 'khor lo can
zer ste/ rtsig 'phro la lus so skad/ glang dar ma la smad kyi steng zer ro/ /'di man chad smad sil bur song / dar ma grongs rting btsun mo che bas bu chung gcig btsal nas
mdang mo rang la skyes pa'i bu yin byas pas/ yum ka brtan du chug zer nas/ yum brtan byung / des dbu ru bzung / chun ma la lto bor gyi sras gcig yod pa/ mar me'i 'od la
srung bas 'od srung byung / des g.yon ru bzung / dbu g.yor 'khrug pa byas/ rgyal rigs gcig la phyogs rigs gnyis su gyes/ blon po khu theg sbrangs shang srid dang / rngog
pas sum sgra rje yab dang / rdog rgyal lto ro gel pa rnams kyi byas/ rgyal blon de rnams bsod nams chung bas/ sa mo glang la khengs log byung / me mo bya la bang so rnams
bshig rje 'bangs bye/ rgyal khrims zhig

chos khrims nyams/ phyi'i so kha shor/ bod nang 'khrugs/ glang dar mas bstan pa bsnubs pa'i 'go tshugs nas/ dbus gtsang gi mi drug gam bcu'i mdo smad du rab tu byung nas/ bsam
yas su/ bod rgyal tsha la na yab sras kyi spyan sngar slebs pa yan/ lo drug cu rtsa brgyad kyi bar la/ spyir bod dang / sgos dbus gtsang ru bzhir/ sangs rgyas kyi bstan
pa'i sgra mi grags pa byung te/ sdom pa 'bogs lan gyi bka' chad/ gtsug lag khang rnams wa khyi'i tshang bcas/ tsher phung skyes/ bshas ra lud khang byas/ lder bzo la sprang
po'i sba zom bkal/ mi dge ba'i las thabs sna tshogs byung bas/ glang dar ma yab sras ni bod khams rnams la bka' drin shin tu chung ngo / /yum brtan dgung lo sum cu
so drug la 'das te/ bang so med do/ /'od srung ni shing lo lug gi lo la pho brang yum bur btsas pa ste/ sum cu rtsa dgu la/ yar lung 'phan mdar 'das so/ /'od srung bang so
'phrul gyi rgyab na yod/ /ming ni skye'u lha bstan lags so skad/ de phyin chad bang so brtsigs pa yang nub bo/ /bstan pa phyis dar gyi byung tshul ni/ glang dar mas bstan
pa bsnubs pa'i tshe/ dpal chu bo ri nas 'jad pa gtsang rab gsal dang / bo dong pa g.yo dge 'byung / stod lung pa dmar shAkya mu ne gsum gyis/ 'dul ba'i po ti dre'u rgyab
khal gcig bkal nas/ mnga' ris la bros gar log la phyin/ lo tsA ba med pas 'gro don ma byung ba hor yul bskor nas/ mdo smad an chung rnam rdzong / dan tig shel gyi lha
khang du slebs/ de phyogs rnams sdig rgyal dang thag 'gyangs shing / snying rus che bas chos kyi brda mtshon tsam yang 'dug pa dang /

bon rgan dmu zu gsal bzang bya ba'i tsha bu/ dmu zu rab gsal 'bar bya ba/ lo bco lnga pa gcig khongs rnams la dad nas/ gtsang gi mkhan po gsol g.yos slob dpon byas te/ dge
tshul zhus pa'i ming / dge ba rab gsal du btags so/ /'di'i skabs su lha sar/ lha lung dpal gyi rdo rjes sdig rgyal bsad nas bros pa'ang / mdo smad du khong rnams 'dzoms pa'i
dge ba rab gsal bsnyen rdzogs byed pa la/ sngar gyi mkhan slob dang / dmar gyi gsang ston byas/ lha lung dpal rdor gyi rgyal po bsad pas kha skong mi rung zer/ rgya'i
ha shang ke wang dang / gyi wan bya ba btsal nas/ de rnams kyi drung du bsnyen rdzogs byas/ ming dgongs pa rab gsal du grags zhing / des bstan pa'i me ro smad nas bslang
zhes zer ro/ /der rting lo lnga nas/ bla chen dgongs pa rab gsal gyis mkhan po mdzad/ spang gong ye shes g.yung drung dang / par rin gsal/ 'al rdo rje dbang phyug snubs
rakshi ta/ jo bo ye shes seng ge cog ro shes rab byang chub rnams/ dge tshul sgrub tu bcug pa/ mkhan slob cha ma tshang bas/ bla chen gyi slob ma la snga ba khams kyi zog
po mi drug bya bar grags pa byung / bla chen gyi bka' rtags kyi phyag rgya bzhi bya ba yang de rnams la byas par byed de/ bzhi ni zhwa theb kyi mu thum dang / bla gos kyi
mtha' mtshams dang / tor bu/ ka pa la'i nang rnams sngon por mdzad pa/ bla chen dang po bon po'i rgyud par song bas/ thugs zhen gyi brda mtshon yin zer bar 'dug de rnams
kyi rgyu mtshan/ bsam yas nas yum brtan gyi rgyal rgyud/ mnga' bdag tsha la na yab sras kyi gsan nas/ dbus gtsang gi mi drug mdo smad du chos 'tshol ba la btang ba ni/

dbus nas klu mes shes rab tshul khrims/ 'bring ye shes yon tan/ gtsang nas tshong btsun shes rab seng ge lo ston rdo rje dbang phyug dang bzhi pos/ bla chen dngos la sdom pa
blangs/ rba btsun blo gros dbang phyug dang / rakshi tshul khrims 'byung gnas/ sum pa ye shes 'byung gnas gsum pos/ grum snubs gnyis la sdom pa blangs te/ de rnams la rba
rag gnyis po gcig tu dril bas/ mi drug zer ro/ /yang dbus pa gsum dang / gtsang pa gsum/ gtsang min dbus min gcig dang / mi bdun zer ba yang 'dug yang dbus gtsang gi mi
bcur byed pa yang yod pa ni/ klu me shes rab tshul khrims/ 'bring ye shes yon tan/ klan shes rab 'bar/ rba blo gros dbang phyug rakshi tshul khrims 'byung gnas rnams la
dbus pa mi lnga dang / lo ston rdo rje dbang phyug tshong btsun shes rab seng ge u pa lte dkar/ 'o brgyad spun gnyis rnams la/ gtsang pa mi lnga zer ba 'dug pa / rim pa
bzhin/ phyin pas mang du song pa yin nam snyam/ gang ltar yang khong rnams kyi sdom pa blangs chos mang du zhus nas/ yar yong dus bla chen gyi zhal nas/ klu mes btsun pas
mkhan po gyis/ lo ston mthu che bas bstan pa srungs shig tshong dge blo rno bas ston pa gyis/ 'bring kha bkod mkhas pas gzhi zung / thams cad kyi bstan pa dar ba'i khur
khur gsungs nas/ brdzangs pa bzhin khong rnams yar slebs nas/ rgyal po dang mjal/ bya dga' dang bkur sti chen po byas nas/ thog mar thams cad 'dzoms nas/ myang smad rgyan
gong gi lha khang bzhengs/ de rting dbus gtsang gi char/ rang rang so so nas khas len byas pa'i gtsug lag khang mang du bzhengs/ dge 'dun gyi sde btsugs/ dam pa'i chos

dar zhing rgyas par mdzad pas na/ bstan pa phyi dar la/ a mes bla chen dgongs pa rab gsal dang / slob ma dbus gtsang gi mi rnams/ sbyin bdag mnga' bdag tsha la na yab sras
dang bcas pa thog ma sku drin shin tu che ba lags/ rgyal po glang dar ma'i sras gnyis la gdung rgyud ji ltar byung na/ gcen yum brtan dang / pa tshab bza' bkra shis mtsho'i
sras/ khri lde mgon gnyen/ de'i sras khri lde rig pa mgon dang / nyi ma mgon dang / gcung de'i sras la/ nyi 'od dpal mgon de'i rgyud/ klung shod 'phan yul mdo khams na
mang ngo / /gcen po'i sras khri lde so dang / rdo rje 'bar lde so'i rgyud/ bug pa can dang / thang lha brag pa rnams so/ /rdo rje 'bar ba'i sras khri dbang phyug btsan/
de'i sras tsha la na ye shes rgyal mtshan/ de'i sras mnga' bdag khri pa yab sras/ 'di gnyis kyi dbus gtsang gi mi rnams mdo smad nas chos 'tshol ba la rim par brdzangs pa
dang / dge 'dun gyi sde/ lha khang bzhengs pa/ bsam yas chos mkho sgrub pa la sogs/ bod dbus gtsang gi bstan pa'i me ro gso ba'i bdag rkyen brjid khur che bar mdzad do/
khri pa'i sras a tsa ra dang / dge slong bla ma bo dhi rA dza rnams so/ /a tsa ra'i rgyud 'khrong po pa/ gtsang rgyab pa/ glags pa lam pa/ grib pa/ snye thang pa/ khum pa
btsad po la sogs pa'o/ /bla ma la rgyud med/ dge slong gi spel bzhi pa/ bo dhi rA dza'i rgyud/ lha btsun sngon mo/ gnyug rum pa/ lha 'bri sgang pa la sogs pa byung / da
lta 'on mdo chab thang btsad po rnams so/ /de rnams yum brtan gyi rgyud yin no/ khri lde 'od srung dang / cog ro bza' rgyal mo legs kyi sras/ mnga' bdag dpal 'khor btsan
shing mo bya la yar klungs 'phang mdar

'khrungs/ yab mes kyi mdzad spyod ngan pa bor nas/ myang smad sgrol bu'i sman lung la sogs gtsug lag khang brgyad bzhengs/ blon po spyang rgan a po dang / 'bro gtsug dgra lha
ldong gis byas/ sum cu rtsa gsum pa la/ gnyags stag rtse bas yar klungs shor por bkrongs so/ /'di pa dang yum brtan gyi sras/ khri lde mgon gnyan dang / tsha bo rig pa
mgon gyi ring la/ sa mo glang la khengs log dang / bang so bshig pa/ sku mkhar rtse nas 'bebs pa la sogs byung bar byed/ de'i btsun mo tshe spong bza' dkar rgyal g.yo rur
bzhag pa'i sras skyid lde nyi ma mgon/ chun ma dba' bza' 'phen rgyal/ dbu rur bzhag pa'i sras khri bkra shis brtsegs pa dpal lo/ /de gnyis kyi srid phal che ba yum brtan
tshang gis khyer bas/ sku mched gnyis rim pas mnga' ris stod phyogs la bros ste nyi ma mgon la/ sras dpal gyi mgon dang / bkra shis mgon/ lde gtsug mgon rnams byung ba
la/ stod kyi mgon gsum zer ro/ /yab skyid lde nyi ma mgon gyi sngon ma byon nas/ stod yul rnams mnga' 'og tu bsdus pas/ phyi ma la mnga' ris zer cing / sras che bas mar yul
dang / nub ral la mnga' byas/ bar pas zhang zhung dang spyi cog gnyis/ snyi gong ru thog gnyis/ pu rangs pa dang ya tshe gnyis/ drug la mnga' byed/ chung bas gar zha dang
/ zangs dkar la mnga' byed du bcug de nas mnga' ris skor gsum du grags so/ /bkra shis mgon sku mkhar nyi zangs su bzhugs so/ /sras 'khor re srong nge gnyis/ 'khor re'i
sras na ga rA dzadang / de ba rA dza'o/ /yab 'khor re'i sku tshe smad la yab mes kyi yig tshang gzigs pas thugs skyo nas/ gong ma'i phyag srol bzhin/ sangs rgyas

kyi bstan pa dar bar bzhed pa la/ rab tu byung ba'i mkhan po med par rten gyi drung du bslab nos te/ mtshan yang lha bla ma ye shes 'od ces bya ba ni/ 'jam dpal rtsa rgyud
nas lung bstan pa ltar ro/ /des mtho lding gser gyi lha khang bzhengs/ sras gnyis kyang rab tu byung te/ zhi ba 'od dang byang chub 'od/ yab sras de gnyis kyi ya rabs kyi
khye'u blo rno ba nyi shu rtsa gcig rab tu byung nas/ /kha cher chos 'tshol ba la btang bas/ gzhan bcu dgu tshad pas shi/ mdo sde las lung bstan pa'i g.yas ru gzhung pa/
lhung bzor rin chen bzang po la/ dge slong bya'i gdong pa can du grags pa de lo chen dang / yar 'brog mtsho'i 'gram pa/ ri nang pa legs pa'i shes rab kyi lo chung du gyur
pa de gnyis kyis lo tsA dang chos mkhas pa lobs nas tshur slebs/ lha bla ma la da lta rgya gar shar nub kun na/ jo bo di paM ka ra shrI dznya na las lhag pa mi 'dug zhus
pas/ cis kyang gdan 'drongs pa zhig byed gsungs nas/ gtsang stag tshal bas lo tsA ba rgya brtson seng dang nag tsho gnyis/ 'khor mang po dang bcas nas thebs su btang /lha
bla ma rang gi kyang rgyal srid gcung la gtad nas/ paNDi ta spyan 'dren pa'i cha rkyen gyi gser 'tshol ba la/ rgya gar mtha' 'khob la byon pas mu stegs rgyal pos btson
du bzung / de blu ba'i rtsis kyi bod 'bangs byin po la/ sras gnyis pos gser bsdus pas/ sku lus dang mnyam pa'i gser 'dus na'ang / dbu tsam zhig ma byung ba la rnyed nas
lha bla ma mu stegs pas bkrongs/ zhal chems la khyed rnams kyi byed lugs de ka yin te/ nga blus kyang nga rgas pas/ sems can la phan mi thogs/ gser rnyed pa rnams kyis jo
bo dang / paNDi ta mkhas pa

rnams gdan drongs/ mtho lding du mchod pa chen po shoms/ yab mes kyi bzhengs pa'i lha sa dang / bsam yas la sogs pa la zhig gsos gyis/ mdor na sangs rgyas kyi bstan pa dar
ba'i thabs rtsol gyis shig gsungs nas bzhag 'dug de'i skabs su gcung srong nge'i sras/ lha ldes paNDi ta smr-i ti dang / phra la ring mo spyan drangs nas chos bsgyur rtsis
la/ lo tsA ba bal por pho log byung nas shi chos bsgyur mkhan ni med/ sngar shes pa rnams nyams su len mkhan ni yod de lo tsA med pas paNDi ta gnyis po bod du lo 'ga' yang
'khyams so/ /de'i tshe bal po rme ru rtse bya ba/ bod du yong chos bshad na'ang lo tsA ba med pas/ ma go bar phar log de mtshams lo mang rab kyi bar la lo paN gyi 'byon
zhud chad do/ /de rting lha btsun byang chub 'od kyi btang ba'i/ rgya brtson seng dang / nag tshos/ jo bo rje spyan 'drongs nas bal por phebs dus/ rgya brtson seng la
mu stegs pa'i ngan sngags byung nas 'das/ jo bo'i zhal nas/ bod spyi mthun la rgya brtson seng mi 'chi ba'i bsod nams yang mi 'dug da lo tsA mkhas pa med pas nga phyin kyang
bod la phan mi thogs/ phyir log 'gro gsungs pa la/ nag tshos/ lo tsA ba chen po rin chen bzang po la sogs pa yod pas/ zhu ba nan skyed pas/ mtho lding du yon mchod zhal
mjal/ chos mang po bsgyur/ mnga' ris dbus gtsang gi sa char lo mang po bzhugs/ rten rab gnas med pa la rab gnas/ yon bsngo ba med pa la bsngo ba/ gshin dge ba med pa la
dge rtsa gtong ba la sogs/ dge ba dkar phyogs 'phel ba'i srol mang po btod/ dam pa'i chos dar zhing rgyas par mdzad pas na/ jo bo yon mchod slob dpon de rnams/ bod la bka'

drin shin du che'o/ /de'i dngos slob khu rngog 'brom gsum la sogs/ bka' gdams pa'i rgyud 'dzin sde dgon dar rgyas che bar byung ngo / /jo bo rje'i gsung / lo chen rin chen
bzang po rnams kyis bsgyur ba yan gyi/ sngags mtshan nyid thams cad la snga 'gyur zhes grags so/ /jo bo de nyid ni dgung lo bdun cu rtsa gsum pa/ shing pho rta lo'i zla ba'i
tshes bco brgyad la snye thang nas dga' ldan du zhi bar gshegs so/ /	gcung srong nge'i sras/ lha lde dang gnam la 'od chen/ u pa dang gsum byung te/ yab sras de bas kho
char gyi lha khang bzhengs/ paNDi ta punye shrI spyan drangs so/ /lha lde'i sras 'od ldes rgyal srid bskyangs/ lha btsun byang chub 'od dang / gcung 'od zer go cha gsum
mo/ /yab sras 'di pas paNDi ta shraM dha ka ra warma/ dharma pA la/ padmA ka ra rnams spyan drangs/ de rnams kyis gsungs pa lo tsA ba gyi jo zla ba'i 'od zer/ 'gos khug
pa lhas btsas la sogs kyis bsgyur ba man nas/ gsang sngags gsar 'gyur zhes pa'i 'go tshugs/ gcen po 'od ldes/ dznyA na shrI spyan drangs/ 'od lde'i sras mnga' bdag rtse
lde'i ring la/ rgya gar na mkhan po zhi ba bzang po/ mkhas pa dznyA na shrI/ 'chi med sa ra hi ta/ paNDi ta gha ya dha ra/ btsun mo can/ paNDi ta pu nye shrI/ su siddhi/
paNDi ta su ma ti kirti/ paNDi ta gzhon nu 'bum pa/ gser gyi go cha/ bal po bha laNTa/ kha che'i paNDi ta shAkya shrI rnams spyan drangs/ de rnams kyi rngog lo tsA ba blo
ldan shes rab/ gzu dga' rdor/gzhon nu mchog chos seng / khyung po grags seng / gu ru rin chen grags/ 'brog mi shAkya ye shes/ ting nge 'dzin bzang po/ zangs dkar 'phags
pa shes

rab/ gnyan chung dar ma grags/ cog ro chos mchog mar pa do pa/ lho brag mar pa lo tsA/ pa tshab nyi ma grags/ rma ban chos 'bar/ rwa lo/ cal lo/ sa lo kun dga' rgyal mtshan/
khro lo byams pa dpal la sogs pa/ rgya bod gyi lo tsA ba mkhas pa mang pos/ sngags mtshan nyid/ bka' bstan bcos dpag tu med pa bsgyur/ bstan pa ches cher gsal bar mdzad
pas/ bka' drin shin tu nas kyang che'o/ khyad par gyis kyang mnga' bdag rtse lde'i sku tshe'i smad la/ khro lo byams pa'i dpal rgya gar nas paNDi ta spyan 'dren du btang
bas/ kha che'i paN chen shAkya shrI zhes pa de nyid/ dgung lo brgyad cu rtsa lnga bzhes na'ang / yi dam kyi lung bstan byung bas/ me pho rta lo la gdan drongs/ bod yul du
lo bcu gnyis bzhugs/ sa khro lcal gsum la sogs slob ma mkhas pa mang du spel/ gtsang so ba tshul khrims mdzes dang / rdor byang rnam gnyis la sogs pa'i slob ma bskos nas/
bstan pa'i srol btsugs/ bod kyi spyi mchod tshogs pa sde bzhir grags pa'i/ bstan pa'i rgyun chu bo'i gzhung ltar gsal ba 'di nyid mdzad cing / dgu bcu rtsa bdun pa la
rgya gar la bzhud/ go dgu bzhes pa me yos la chos dbyings su gshegs par gda'o/ /mnga' bdag rtse lde'i sras/ bha lde/ de nas rim pa bzhin/ lde bha lde/ na ga lde pa rnams
byon/ 'di yan chod la gu ge spu rangs/ mar yul la sogs pa'i btsan po rnams chad par 'dod cing / dpal 'khor btsan man chad 'di la/ sngon rabs kyi yig tshang dang mi mthun
pa 'ga' re snang ngo / /na ga lde'i sras btsan phyug lde ya rtser byon/ de'i sras bkra shis lde/ de'i sras bkra btsan lde/ de'i sras grags pa ldes/ gser phye bre bcu bdun
la/

'jam dbyangs kyi sku bzhengs/ nyi shu rtsa bzhi la mchod rten bzhengs/ dngul dkar lnga brgya la phag dkar dang lhan skyes bzhengs/ dngul dkar stong phrag bcu gnyis kyi byams
pa bzhengs/ gsungs rab mang po bzhengs so/ /de'i sras a sogs ldes/ rdo rje gdan du chos rgyal mya ngan med kyis phul ba'i grong bzhi bcu rtsa gnyis sog po las nyos nas/
rdo rje gdan du phul/ rin dngul dkar bcu gnyis re/ lo re bzhin sog po la gdab pa byas so/ /de'i sras 'dze dar smal dang / a nan smal la/ pho bos/ kyai rdor lha dgu dngul
dkar lugs su bzhengs/ nu bos rdo rje gdan gsos/ gser gyi bka' 'gyur bzhengs/ de'i sras re'u smal gyis rgya gar nas rgyal khams mang du blang / dngul dkar bzhi bcu la sman
lha mched brgyad bzhengs/ lha sar jo bo'i dbu thog tu gser thog phub/ de'i sras sangga smal yin/ ji dar smal gyi sras/ ar 'ji smal gyis gser dkar bcu gcig la sgrol ma'i
sku bzhengs/ rgyal sa ma thob gong du sa skyar lha btsun byas/ de'i sras yar rtser skyes pa sri ti smal dang / dpal ldan grags pas sa skya'i chos khri chen mo dang / lha
sa'i bcu gcig zhal gyi steng du gser thog byas so/ /de rnams gcen skyid lde nyi ma mgon gyi rgyud pa yin no/ /	gcung po khri bkra shis brtsegs pa dpal gyi sras/ dpal lde
'od lde skyid de rnams la smad kyi lde gsum zer/ yab sras 'di pa mnga' ris gung thang man la chags te/ dpal lde'i rgyud sngon po'i tshon po la thug pa ni/ khab gung thang
pa/klu rgyal gling pa/ sla lung / gtsang skor ba rnams te/ las stod yan chod rnams so/ /gcung skyid lde 'jad rta nag na yod pa rnams so/ /gcig ni rgyud btsan po

rgyal ba 'od la thug pa ste/ gtsang grom pa rgyang myang stod na yod pa rnams so/ /'od lde'i rgyud gtsang g.yas ru na yod de/ skyid mkhar btsad po la thug cing / shar tsong
kha'i rgyal po gcen mnga' 'od chen la sogs pa/ mdo smad kyi rgyal rgyud rnams kyang yin no/ /mnga' bdag khri chung gi ring la/ yar klungs su byon te/ de'i rgyud dbus kyi
btsad po 'od srung pa rnams yin pa/ de'i sras 'od skyid 'bar/ de'i sras bdun gyi che ba/ zhang rje tsha khri lde 'bar/ gtsang pa tsha drugakhri lde 'bar la sras drug gi
g.yu thog pa'i rgyud sna mo ba/ 'phying nga pa/ don mkhar pa/ thang 'khor ba rnams yin no/ /bye chung lha sgom gdung chad/ gung lde 'od 'bar/ spe skyar gdung chad/ zla ba'i
rgyud/ rta bshags pa dang / gra sna ba yin no/ khri thog thag ma ru sper gdung chad/ chung ba/ bzhengs spyan 'bar gyi rgyud/ mon mkhar ba/ zhang mda' ba/ spun bdun thang
pa rnams so/ /lha ston dkar mo'i rgyud bye chung ba rnams yin no/ /gtsang pa tsha drug la/ 'od btsan/ lha btsan/ gung btsan gsum gyi rgyud/ bying ba'i btsad po rnams yin
no/ /lhun po'i rgyud bya ra na yod/ da ri'i rgyud khram drug pa dang / chu mig gog po ba rnams te/ 'od srung gi rgyud yin no/ /	bod kyi rgyal rabs byung tshul 'di la/
yar klungs jo bo dang / byang ji ston pa/ tshal pa kun dga' rdo rje la sogs kyis bsgrigs pa'i yig tshang rnams nas/ legs par btus te/ bsdebs pa yin cing / yar rtse'i rgyal
rabs ni gser thog pa rin rdor la zhib par dris nas bris pa yin zer bar 'dugamado rgyud mkhas mang phal cher bzhed mthun par/ /rgyal ba'i bstan pa lnga stong

gnas pa la/ /thub dbang sa pho 'brug la 'khrungs pa nas/ /lo grangs chig stong lnga brgya sum cu drug /'das pa'i chu bo khyi la bod rgyal gyi/ /snga ba gnya' khri btsan po
rgyal sar byon/ /de nas dgu brgya drug cu rtsa gcig la/ khyi lo tho ri snyan btsan byon pa nas/ /brgya dang go bdun song ba'i me mo glang / /srong btsan sgam po 'khrungs
nas chig brgya dang / /don bzhi lcags rta lo la brag dmar du/ khri srong lde btsan 'khrungs rting don drug pa'i/ /me pho khyi la mnga' bdag khri ral 'khrungs/ /so drug lcags
bya'i bar la rgyal srid bzung / /de yan rgyal rabs bzhi bcu zhe gnyis byon/ /de rting chu mo phag nas lcags rta'i bar/ /drug cu rtsa brgyad dar mas bstan pa bsnubs/ /bod
khams dbus gtsang dam chos sgra mi grags/ /de nas bstan pa phyi dar me stag lo/ /paN chen byon pa yan la nyis brgya dang / /dgu bcu go bdun me stag de lo nas/ /deng sang
shing stag brgyad dkar dbus gnas yan/ /nyis brgya nyi shu rtsa brgyad sngar 'das kun/ /	dril bas sum stong lnga brgya gya lnga song / /ma 'ongs bstan pa'i lhag ma chig
stong dang / /bzhi brgya bco lnga yod pa brtsi ba la/ /rtags tsam 'dzin pa lnga brgya the zhes lo/ /'di don go ba'i skyes bu shes ldan kun/ /bstan pa rin chen sgron me
gsal dus 'dir/ /rnam grol thar pa'i lam la 'jug pa rigs/ /chos rgyal rgyal rabs 'di bris dge ba yis/ /thub bstan bstan pa'i sgor zhugs 'phags tshogs kyi/ /bstan 'dzin 'dzin
ma'i ngos kun khyab gyur nas/ /'gro kun kun mkhyen rgyal po myur thob shog///

bod kyi blon chen mdzangs pa mi bdun gyi byung tshul bzhugs so/ / oM swa ti/ bod du chos rgyal mes dbon rim pa yi/ /mnga' thang chab srid rigs mthun bsod nams las/ /sprul pa'i
blon chen mdzangs la mang ba byon/ khyad par bod 'bangs byin la drin che ba'i/ /mdzangs pa mi bdun bya ba 'di ltar ro/ /thog mar gri gum btsan po'i sras gsum gyi/ /bar
pa spu te gung rgyal sku ring la/ /gcig tu mdzangs pa chen po mdzangs kyi bu/ /ru las skyes kyi ngar gsos bya ba yin/ /de yis thabs dang las ka ci byas na/ /ba glang 'bri
gnag ra lug khrims su bstsal/ /rtswa la chun po byas nas dbyar rtsi dgun du bascal/ /spang thang zhing du slog nas ri yi ngo rnams bzung / /de yi gong na bod na rtsi thog
lo thog med/ khri snyan bzung btsan rgyal po'i sku ring la/ /gnyis su mdzangs pa blon chen khu yi bu/ /lha bu mgo dkar zhes pa de nyid byung / /de yis thabs dang las
ka ci byas na/ /'brog gi don dang zhing gi mthun du 'debs/ /mtsho la gtar kha byas nas yur ba dkyus su bcug /phu chu rdzing du bskyil nas mtshan chu nyin du drangs/ /de'i
gong na zhing rnams char mar 'debs/ /stag ri gnyan gzigs rgyal po'i sku ring la/ /gsum du mdzangs zhing mkhas pa mong gi bu/ khri do ri yi gnang tshab bya ba byung / /de
yis thabs dang las ka ci byas na/ /rdo la

sol bas bzhu nas gser dngul zangs lcags bton/ shing la bug pa phug nas shol dang gnya' shing bcos/ /mdzo glang dor du sdeb nas thang la thams cad btab/ /de'i gong na bod na
rgal dang rin chen med/ /chos rgyal srong btsan sgam po'i sku ring la/ /bzhi ru mdzangs pa thon mi sam bho Ta/ 'jam dbyangs sprul pa skye dgu'i sgron me des/ /'gro ba'i
don la dka' ba dpag med kyis/ / ka kha sum cu bod kyi gug skyed bcas/ /'dogs dang 'brel sbyar tshag dang shad kyi bcad/ /tshig gi dbye nas skabs don smra ba brtsams/ /de
gang bod na klog dang yi ge med/ khri lde gtsug brtan rgyal po'i sku ring la/ /lnga ru mdzangs pa khri bzang yab don byung / /de yi thabs dang las ka ci byas na/ /bre dang
srang gi 'du 'god gtsigs su bzung / /bre dang khyor gyi za ma zung du 'dzin/ /dga' gnyis tshong byed mthun gnyis las la yod/ /de gong bod na bre srang nyo tshong med/ /chos
kyi rgyal po khri srong lde btsan ring / drug tu mdzangs pa khri bzang yab lhag byon/ /de'i thabs dang las ka ci byas na/ /ra khyim thams cad klung gi bde la phab/ /zhing
mtha'i sgang la so nam khang khyim bcas/ /thang ma zhing du slog nas chu rnams gzhung du bcug /de'i gong na ri la mkhar khyim 'dzin/ khri srong lde btsan 'phrul rgyal
sku ring la/ /bdun du mdzangs pa chen po gnyer gyi bu/ /stag tshab ldong gzigs bya ba de nyid byon/ /de'i thabs dang las ka ci byas na/ /phyogs bzhi'i srung mas sku'i
rim gro byed/ /rgod kyi stong sdes so kha'i dgra la rgol/ / nang gi khod snyoms khrims kyi gsos stong bcad/ /de'i gong na bod na gsos stong med/ /mdzangs pa mi bdun byung
tshul de ltar lags/ / / /

chen po hor gyi rgyal rabs cha lag tshang ba bzhugs so/ /na mo badzra pa ni ye/ mthu stobs gnam lcags rdo rjes bdud dpung dang / /gzir byed sdigs mdzub drag pos dgra bgegs
tshogs/ /bskal ba rgya mtsho'i pha mthar sprod mdzad pa/ khro rgyal nam mkha'i mdangs ldan zhabs la 'dud/ /de yi sprul pa byang phyogs hor yul dang / /srid bzung skabs su
rgya nag bal bod du'ang / /bstan pa skyong dang rgol ba bzlog pa sogs/ /byas byung lo rgyus don gsal 'di ltar ro/ /chen po hor gyi rgyal rabs snga ba/ dang por gnam gyi
bu bhor ta che/ de'i bu bhar ta che gan/ de'i bu tham chag de'i bu chi seng mer gan/ de slob dpon padma'i sprul pa yin zer/ de'i bu rgyud la rim pa bzhin/ a 'u dzam po de
wo la/ ye kha no bdun no/ /sems za'o che'i ga chu/ tho bu me gen/ de 'das pa'i rjes la/ nag mo a nan khro las/ nyi ma dang zla ba'i zer las skyes pa'i bo thon char mun khan/
yang de'i bu rgyud rim pa bzhin/ ga'i chi/ be khir/ ma nan tho don/ ga'i thu gan/ ba'i shing / khor dog shing / dum bi na'i khan/ ga bu la khan/ bar than ba dur/ ye
su ga ba dur/ 'di yan la/ hor gyi rgyal rabs bcu dgu hor yul du byung ngo / /ye su kha dur rgyal po dang / btsun mo hu lun gyi sras/ tha'i dzung jing gir rgyal po/ shing
pho rta lo la sku 'khrungs te/ sku mched bdun yod/ khong gi dgung lo sum cu so gsum lon pa sa pho stag lo la/ mi nyag rgyal rgod kyi rjes la/ tho dzi zhes pa'i rgyal po gcig
gis/ sung gi rgyal

po byed pa'i lag nas dpung shed mong gis rgyal sa phrogs/ hor gyis rgya nag gi rgyal sa lo nyi shu rtsa gsum bzung te/ dgung lo drug cu re drug pa me pho stag gi lo/ ston zla
dang po'i tshes bcu gnyis la/ mi nyag gi sa char gnam du gshegs so/ /gnam mam/ bya tshe ring gis byin pa'i nor bu'i tham kha yang rgyal po de'i ring la byung ba yin zer/
de'i bu rdzong chi dang / cha ga ta'i/ tho la no yon la sogs pa dgu yod do/ /rgyal po rang yod dus/ sras che ba gnyis pos/ rgyal sa la mi rtsod pa'i yi ge bcug nas/ g.yas
ru g.yon ru'i rgan pa la bskos/ nu bo che ba o ko ta yis/ rgyal sa lo drug mdzad/ 'jo chi la bu brgyad dang / ca ga ta la bu dgu yod/ o ko ta'i sras che ba go yug rgyal
pos rgyal sa zla ba bdun mdzad/ de'i nu bo go dan la sogs pa bdun yod/ go yug la bu gsum yod/ tho lo no yon gyi sngar yi ge ma shor bas rgyal sa la rtsod pa yod cing /
de dang btsun mo za yin e ka ze rog ta'i bu che bas/ mo gol gan gyi rgyal sa lo dgu mdzad/ sras gnyis pa e chen go dan/ gsum pa go pe la shi dzung se chen gan/ shing mo
phag lo la 'khrungs/ rgyal sa lo sum cu so lnga mdzad/ bzhi ba a ri bho ga lnga pa hu la hu/ 'di lhag pa'i rgyal po yin zer nas/ rgyal khams 'tshol ba la/ stod du btang bas/
stod hor du grags pa 'di byung ba yin no/ /se chen dang dpon mo cha bu'i sras bzhi'i che ba rdo rje/ gnyis pa 'jing gim/ gsum pa mangga la/ bzhi pa na mo gan/ btsun mo
zhwa gon ma'i sras brgyad kyi che ba hur dkar che/ a rog ce/a la che/ go lug thi mur/ e san bho kha/ tho gan/ go go chu/ rdo lo/ thams cad bsdoms pas se chen gyi bu bcu
gnyis byung / se chen rang gi dgung lo sum cu so bzhi pa lcags pho spre'u'i lo nas bzung ste/ rgyal sa lo sum cu so lnga mdzad/

brgyad cu tham pa'i thog shing pho rta lo gnam du gshegs/ se chen gyi sras che ba rdo rje la sras med/ rgyal po jing gam dang de'i btsun mo go go cen gyi sras che ba ka ma
la/ dharma pha la lkugs pa/ o ja dur ti mur dang / gsum yod pa'i/ o ja du 'dis dben cing lo gnyis dang / ta'i ti lo bcu gcig te/ rgyal sa lo bcu gsum mdzad do/ /de'i bu ti
shu myur du 'das/ dharma pha la dang btsun mo tha hong tha'i ghi'i sras che ba/ hi shan gyis lo lnga rgyal sa mdzad de/ ming go lug rgyal po yang zer ro/ /sras gnyis pa
a yu par pa ta'i sras rgyal srid lo dgu bzung / ming bu yan du rgyal po yang zer ro/ /ka ma la'i sras ye sun the mur gyis rgyal sa lo lnga bzung / bu yan du'i sras sa ti'i
pha la g.ying dzung gi gan rgyal pos rgyal sa lo gsum mdzad/ go dan rgyal po'ang zer ro/ /go dan la sras/ ji big thi mur la sogs pa gsum yod/ ye sun thi mur gyi sras/
ra khyi phag gis zhag bzhi bcu rgyal sa gzung / mangga la'i sras a nan ta/ de'i sras u rug thi mur bsad/ de la bu gnyis yod/ go lug rgyal po'i sras che ba/ ku sha las/ khri
thog tu lo gcig zhugs te/ go thug rgyal po'ang zer ro/ /gnyis pa thog thi mur gyis rgyal sa lo lnga mdzad/ dzwa yan du rgyal po'ang zer/ ku sha la'i sras gnyis kyi chung
ba rin chen dpal rgyal po/ thog mar rgyal sar bton pa/ zla ba gcig song ba dang gnam du gshegs/ de'i skabs su rtsis pa rnams bsags nas rtsis byas pas/ de'i gcen po tho
gon thi mur/ bya lo zla ba drug pa shar nas/ rgyal sar bton na se chen dang mnyam pa gcig yong zer ba byung ba la/ mi dpon rnams na re/ de tsam rgyal sa stong par 'jog pa/
rgyal khams kyi khag sus thig zer ba la/ el thi mur tha shi na re/ khyed lam khyim thi sa rnams kyi da dung legs par

rtsis/ de ltar bden na gong ma sku tshe ring ba las lhag pa med/ de bar la rgyal khams kyi khag ngas 'khur zer nas/ zla ba drug rgyal sa stong / khrims kyi bya ba rnams/ el
thi mur gyis byas/ de rting chu mo bya lo zla ba drug pa'i tshes brgyad la/ pho brang chen po shang rdor/ tho gon thi mur rgyal sar bton nas/ ci shun lo gcig dang / en thun
lo gnyis/ ci dben lo drug ci bying lo nyi shu rtsa bdun te/ dril bas lo sum cu so drug rgyal sar bzhugs shing / khri thog tu phebs nas lo nyi shu rtsa drug lon pa'i skabs
su/ sa pho khyi lo la ti shri kun rgyal zhi bar gshegs/ sog po'i mi dpon ngo log nas/ pho brang shang rdo mes bsregs/ bde bar gshegs pa'i tshems chen dang / rdo'i lhung
bzed nam mkha' la byon ces gleng / de rting lo bcu lon pa'i/ sa pho spre'u hor zla brgyad pa'i nyer dgu'i srod la gong ma chen mo yab sras/ pho brang ta'i du nas hor
yul du gshegs dgos pa byung shing / rgyal sa rgya twa ming rgyal pos bzung ba yin zer ro/ /de yang snga sor pho brang shang rdor sog pos me la bsregs dus/ sman tshe'i rgyal
pos/ hor rgyal po la gus btud byas pas ma lo bar/ yul nas phud sa skyar yong / chos byas pas mi 'dus pa chen po byung 'dug de'i skabs su hor gyi rtsis pa na re/ nub phyogs
kyi ban de ngo log nas/ rgyal sa 'phrog par 'dug zer ba byung nas ltar btang bas/ sman tshe lha btsun 'khor mang pos bskor ba mthong / de hor rgyal po la zhus pas/ gsod
zer ba'i lung byung nas/ bod du phyin pas kho na re/ nga ngo log byed rtsis min pa la gsod na skye ba phyi ma hor gyi rgyal sa 'phrog par gyur cig zer ba'i smod bor bas/
rgya twa ming rgyal por skyes nas rgyal sa phrogs pa yin zer ro/ /sman tshe lha btsun der bsad dus/ khrag yang 'o mar byung zhes

grags so/ /se chen rgyal po'i btsun mo chung ba'i sras/ a rog che nyi ma nub phyogs la gshegs su bcug nas/ rgya bod mtshams su bzhugs/ dbus gtsang du yang byon/ ngo log yang
mang po mnan/ de'i sras thi mur bho khas kyang / gdan sa chen po'i zhabs tog dang / khrims la phan pa'i bya ba bzang po mang po byas/ de'i sras lab de yab kyi go sar bskos
nas/ dbus gtsang du ma byon/ ma chung ba'i sras chos dpal la/ ri rtsing dbang gi ming byin dbus gtsang du byon/ rgyal gyi rtsib ri'i zhol du/ stod hor gyi dmag dpung
btul/ 'bri khung sgom pa khrims la bsgral/ de'i bu rgyud padma twa/ pra dznyA dbang la sogs ga chu na yod pa rnams yin cing / phyi skor dbus gtsang du phebs pa'i rgyal po
hong tha'i ji dzong thing chen po yab sras pa rnams kyang yin no/ /hor gyi rgyal po rgya nag tu byon pa'i thog ma/ thi dzung jing gar rgyal pos sa pho stag la rgya nag rgyal
sa thob nas/ rting ma tho gon thi mur rgyal pos/ sa pho spre'u'i lo la rgyal sa shor ba yan la/ lo brgya dang lnga bcu nga gcig song zhing / hor gyi rgyal rabs rkyang
grangs bco lnga byung 'dugachos rje sa paN dgung lo drug cu re gsum bzhes pa/ shing pho 'brug lo la/ hor gyi gser yig pa la snga ba/ rdor tha ches sa skya nas/ gdan drangs
nas byon/ lam bar la lo gsum song / dgung lo drug cu re drug ba me mo lug la byang ngos sprul pa sder hor rgyal po go dan dang mjal nas/ hor gyi rgyal sa shor ba yan
la/ hor dang sa skya ba yon mchod lo brgya dang bcu drug mdzad do/ /hor tho gon mur rgyal po'i lag nas/ rgya'i twa ming rgyal pos sa pho spre'u'i lo la rgya nag rgyal sa
blangs nas/ da lo shing pho stag gi lo/ srog sme brgyad dkar dbus na yod pa 'di yan la lo drug cu re bdun song 'dug go/

bod dbus gtsang du thog mar hor jing gir rgyal pos/ rgya nag rgyal sa lon nas rgyal khams byings po mnan/ bu rnams la sa bgos byas pa'i dus dang / gzhan yang hor rgyal po na
rim gyi bar la/ lha sde mi sde phye gsal dang sa tshigs/ dud bgrang lugs ci rigs su byung 'dug na'ang / 'dir hor tho gon thi mur rgyal pos/ khri thog phebs nas/ dho shu
ta a nu gan bya ba dang / gab phyag twa'i phing chang mngags nas/ dbus gtsang dpon chen gzhon dbang skyar ma'i dus/ sa tshigs dud grangs/ hor dud bcas pa ni 'di ltar snang
ngo / khang pa ka ba drug gi khyon cig zhing hor son khal bcu gnyis kyi sa/ mi bza' mi bu tsha bran khol pho mo dang bcas pa drug phyugs sgal rmos bzhon gsum/ ra lug mgo
chen gnyis rnams la mgo swe nyi shu rtsa bzhi yod par 'dug pa/ de 'dra zhig la hor dud tshang ma gcig zer bar 'dug cing / hor dud lnga bcu la rta mgo gcig de gnyis la
brgya skor gcig de bcu la stong skor gcig de bcu la khri skor gcig zer zhing / khri skor lugs can tshang ma la/ lha sde stong skor bzhi dang / mi sde stong skor drug dgos
pa yin pa 'dug khri skor bcu la klu gcig de bcu la zhing gcig zer ro/ /'di bzhin rtsis pa'i zhing bcu gcig hor se chen rgyal po'i dus mnga' 'og tu chug pa yin pa 'dug cing
/ zhing gi ming ni ta'i tu'i mkhar nang na cong zhing / phyi so na ho nam zhing / zhim za zhing / gam zu zhing / si chon zhing / hu nam zhing / gyang si zhing / byang
ci zhing / gu ru zhing / le'o yang zhing / bod chol kha gsum gyis/ zhing gtsang ma ma long na yang / bla ma'i bzhugs gnas dang / sangs rgyas kyi bstan pa dar ba'i sa phyogs
yin pas zhing gcig tu bgrangs pas/ bcu gcig yin zer ro/ /las gnas bskos pa'i rim

pa ni/ bcu dpon/ lnga bcu dpon/ brgyadapon/ stong dpon/ khri dpon/ klu'i da ra kha che/ klu gsum la dbang na/ klu gun min dban hu zhes pa'i ming dang / shel kyi tham kha ster
ba yin pa 'dug pa/ bod du dpon chen shAkya bzang po la gnang 'dug gzhan yang dpon chen phal che ba la/ dhing zwam lu son wi si du dbyen sha zer ba'i ming dang / dngul
dam gling drug ma stag mgo dang bcas pa ster bar 'dugadapon chen zhes pa ni bla ma'i nye gnas la/ bod kyis che ming btags par 'dug cing / chol kha zhes pa hor rgyal pos bla
ma la dbang yon phul ba'i mdo stod smad dbus gtsang dang bcas pa la ming btags par 'dug rgya hor gyi yul zhing dang / khri stong la sogs pa ma gtogs/ chol kha'i ming ni
brjod bya med zer ro/ /zhing du long nas zhing gi mi dpon chen po zer/ rgyal rgyud bu dang mag pa la bkod pa yin par 'dug cing / dbang gi ming dang / gser gyi dam kha gser
sgor/ dngul sgor ster ba yin par 'dug de yang bu che 'bring chung gsum la dpags pa'i ming rab 'bring tha las tshan rim pa gsum du bskos pa yin 'dug rgyal khams 'jags
dgos pa'i don la/ rgyal po yab sras la/ ngo srung med pa'i snyan skul zhu ba dang / rgyal rgyud mi dpon rnams kyis gsug pa zos pa dang / bya ba nor pa byas pa na/ 'chos pa
dang / skyon 'dzin pa'i khrims ra tha'i sa gsum yod pa'i/ sku'i tha'i khrims ra/ tA tu na yod/ si tha'i kiM cha hU na yod/ gnam tha'i hang byi'u na yod/ tha'i sa gsum gyi
'og na glen hang zi nyi shu rtsa bzhi yod pa/ mtshan la'ang son hang bzhin ming / tsa he tsa ho de rnams kyang khrims kyi dgag bzhi yin/ de bzhi skor la khrims ra drug
bzhi nyi shu rtsa bzhi yod pa'o/ /mi chen hor gyi rgyal rabs 'di bris pas/ /dge chen rnam dkar 'bras bu 'di yi mthus/ /sa chen 'di la gnas pa'i 'gro ba kun/ /bde chen thar
pa'i gling du myur bgrod shog /dge legs 'phel bar gyur cig///

dbus gtsang khri skor gyi dud grangs dang / 'ja' mo 'dzin lugs bzhugs so/ /hor se chen rgyal po'i lung gis/ mi chen das man la bka' bstsal pa/ das man khyod nyon gcig bod 'di
mi thu mo rang yin par/ sngon bod kyi rgyal po yod pa'i dus/ thang tha'i dzung rgyal po'i ring la/ ri bo rtse lnga'i bar bod dmag mang po yong / hu thing hus sar bka'
ma log zer ba'i mtshan chen po sdod pa byas 'dug da lta bod la rgyal po med/ jing gir rgyal po'i sku bsod la/ /rgyal khams chen po dbang du bsdus/ /sa skya bla ma'ang rang
re'i bla mchod du khugs pa 'di yin/ bla ma 'phags pa khu dbon 'di pa/ yul gzhan gyi rgyal po yin na/ khong shes rab ches bas rang res mi thub/ da lta bod byings rang re'i
'og tu chud pa 'di yin/ das sman khyod spyod pa bzang po yod pas/ sa skyar thengs gcig song shig /bod byings po se chen go pe li'i 'og tu chud nas/ mi chen das sman yang
sa skya na sleb yod pa 'dug zer ba'i gtam snyan po thos pa yin gsungs/ das sman gyis zhus pa rgyal po khyed kyi lung bzhin 'gro bar byed/ de ltar na'ang bod bya ba mi
thu mo yin 'dug pa dang / khong rang gi rgyal khrims kyang zhig rgya hor gyi khrims ni ji bzhin ma chags/ so kha rnams kyang ma tshugs par yod 'dug pas/ yar phyir gyi mthun
rkyen sbyor ba dang / bya ba chen po 'grub pa ji

ltar yong min zer/ yang rgyal po'i lung gis/ rang re tshang la bod byings po 'og tu chug yod pa 'dug zer ba'i gtam snyan po des chog chas kha cha rkyen gang dgos ma thung gan
pas skur/ sa skya man la 'ja' mo che chung du 'os/ sa 'jam rtsub/ mi snge dar rgud/ rgya 'jam la dpe ltos la tshugs shog bla ma 'phags pa yar la byon dus 'byon lam bde
dgos pa yin/ yang don gcig la/ khyod swan jing dben du bskos pa la/ bod kyi gnas lugs rnams zhib par go na/ gnam sa'i bya ba chen po dang / mi mang po la phan pa yin pas
song shog gsungs nas/ bla ma'i bka' shog dang / rgyal po'i 'ja' sa dgos pa rnams gnang / das sman 'khor mang po dang bcas pas yar phyir chas/ bod kyi ban skya rgan 'go drag
rigs spyi sgos la/ gnang sbyin cha rkyen bzang po dang bcas pa/ gan mdzod che chung nas skur te yar yong / thog mar bod du bstan pa phyi dar kyi chos byung sa yin pas/
mdo smad kyi dan tig shel gyi lha khang dang / mdo stod gtso mdo bsam 'grub/ gtsang dpal ldan sa skya rnams su rim par mi mang po bsags/ gang la gang 'os kyi gnang sbyin
sprad/ bka' lung bsgrags shing rgya bod kyi so mtshams nas/ sa skya man la 'jam chen nyi shu rtsa gsum btsugs/ so sor phye nas mdo smad sa 'jam pas 'ja' mo bdun/ mdo stod
la 'ja' mo dgu/ dbus gtsang la 'ja' mo bcu gcig de'i nang nas kyang dbus pas 'ja' mo 'dzin dgos pa la/ sog shag rtsi bar/ sha pho/ rkang / dgon sar/ byam gya ba dang bdun/
gtsang pas 'dzin dgos pa la/ stag tshong 'dus/ dar lung / grom pa sa skya rang dang bzhi btsugs/ khri skor so sos 'jam skyor 'dab pa'i bkod pa

byas/ bod byings po la rgyal po yon mchod kyi bka' lung 'phrod/ sa skya 'khor/ bod spyi sgos kyi gnas lugs thams cad khong du chud nas/ rgyal po'i drung du slebs/ rgyu mtshan
rnams zhus pas go chod 'dug gsungs/ gsol ras dang / gnang sbyin bzang po sbyin/ swan jing dben gyi/ khrims dar rtsa ba'i dpon chen du bskos/ bod kyi 'ja' mo rnams gsar
btsugs yin pas 'jags par byed pa'i mi gcig bsko dgos pa yod zhus pas/ mi chen i ji lag zer ba la/ bod 'jam shes pa'i 'ja' sa dang / thong ji las bka' gnang nas yar la btang
/de nas bzung / hor sa skya ba yon mchod du ji tsam sbrel kyi bar la/ bod 'jam nyi shu rtsa bdun po de bde mor 'jags pas/ bla ma dpon chen/ hor gyi gser yig pa rnams
la/ 'byon lam bde zhing bod 'bangs byings po skyid par byung skad/ 'di ni se chen rgyal pos sa skyar gser yig pa mngags pa'i sngon ma yin cing / sangs rgyas kyi bstan pa
dang / sa skya ba la shin tu dad pa'i mi dpon bzang po gcig byung 'dug pas/ rnam thar zur tsam bris pa yin/ thong dzi i thi ji lag gis bod 'jam thog tu ma slebs gong hor
rgyal po 'jang yul la dmag thog tu byon dus/ mdo smad kyi 'ja' mo gnyis/ rgya 'jams kyi zhor la/ mar la bsdus pas/ rim shugs rgyab pas/ mdo stod ga re/ go dpe'i 'ja' mo gnyis
dbus gtsang pa la stag skor nas gal/ khrums zhig nas lo shas nan ltar sbyong ba la/ thong ji sleb nas/ ga re go sa'i 'ja' mo gnyis po sngar bzhin mdo stod pa rang la
khel bas/ theng dzi i ji lag de yang dbus gtsang la drin che bar byung bar gda'o/ /hor se chen rgyal po'i dus/ bod khams byings po la mi brtsi dud

grangs byung ba'i dus/ mdo smad nas yar rtsis par 'dug pas/ ga chu rab kha nas/ nang so la gtogs pa'i gzhis dang / gyang gi rtsa dang / bla ba 'khar dang /de'i 'og na dem khang
gzhis bya ba yod pas/ de rnams bla ma 'phags pa la/ sa phud du lung gi phul nas/ gan 'jam la sogs dang / rgya bod kyi khral dud gang yang mi 'khri ba/ gtsang mar yod
pa la/ hor son lnga brgya'i sa yin zer bar 'dug hor dang sa skya ba yon mchod du 'brel nas/ 'go ba'i mgon po chos rgyal 'phags pas/ rgya nag ta'i tu'i pho brang du thengs
gsum byon/ gong ma se chen rgyal po yab yum sras bcas la/ sa skya ba'i khyad chos/ rgyud gsum gyi dbang mo che tshar gsum bskur ba'i dbang yon snga ma la/ dbus gtsang gi
khri skor bcu gsum phul ba ni/ mnga' ris rdzong kha'i 'og gi glo dol rdzong gsum khri skor gcig la stod lho byang / chu zhal rnams re re bgrangs pa khri skor bzhi/ sbra
ber khyung gsum khri gcig /yar 'brog tshal pa khri skor gnyis/ /rgya 'bri g.ya' phag khri skor bzhi/ /zur nas bsdus pa'i gcig byung ba/ /bya yul hor dud stong phrag gcig
/'brug pa hor dud dgu brgyar byed/ /stong dang dgu brgya phyed khyer du/ khri skor gcig gi bya ba bsgrubs/ /de rnams dril bas bcu gsum tshang / /dbang yon bar ma la/ bod
chol kha gsum phul ba ni/ mnga' ris gung thang nas/ sog la skya bo yan dam pa chos kyi chol kha/ sog la skya bo nas rma chu khug pa yan/ mgo nag mi'i chol kha/ rma chu khug
pa man/ rgya mchod rten dkar po yan/ dud 'gro rta'i chol kha dang gsum yod de/ mi rta chos gsum gyi 'bul ba'i lugs su byas nas/ phul ba yin par 'dug cing / chol kha re
la dpon chen re

re rgyal po yon mchod bka' gros su bstun nas bsko bar mdzad 'dugadabang yon rting ma la bla ma'i bka' bzhin/ rgya'i yur ma chen mo phul nas/ rgya mi khri khrag mang po srog
thar du bcug de dus bla ma 'phags pas bsngo ba smon lam 'di ltar mdzad do/ /nam mkha'i khams ni khrag gi mdog ltar dmar/ /rkang leb ro yis phyi yi rgya mtsho gang / /'di
'dra bcad pa'i dge ba gang de yis/ /mkhyen rab dbang phyug thugs dgongs rdzogs phyir dang / /phan bde'i bstan pa rab tu dar phyir dang / /mi dbang sku tshe shin tu brtan
phyir bsngo/ /zhes gsungs shing / sangs rgyas kyi bstan pa dang 'gro ba sems can gyi don la phan pa rgya chen po mdzad par gda'o/ /gong ma se chen rgyal po dang / bla ma
'phags pa gnyis thugs so bsod 'bel gtam gleng ba'i skabs na/ rgyal pos bla ma la/ dang por jing gir rgyal pos rgyal khams byings po bsdus pa'i skabs na/ nged kyi rgyal khams
chos pa dang / 'jags su 'jug pa'i dus su yang / shed mong legs par gdabs pas/ hor kyi dmag mi rnams la/ da lta zas nor gyi stobs zhan pas/ shed mong snon pa'i thabs
dang chos phyogs ji ltar byas na 'thad gsungs pas/ bla ma'i zhal ta/ khyed rang la yod pa'i mdzod kyi cha rkyen dang / dmag mi res pa'i grangs longs la/ lo 'ga'i bar la gzhi
bcas kyis lto gos 'tsho ba'i gnang sbyin byed par 'os gsung ba byung nas de bzhin byas pas/ dmag mi la rtsa ba'i hor dmag khri tsho lnga bcu dang / res pa yang tshan
che bar byung ba la/ gnang sbyin byed pa'i cha rkyen ma ldang byung pas/ yang rgyal po'i gsungs nas/ da lta cha rkyen gyi ma lcog byung bas/ hor yul gyi lho phyogs na/ /

sman tshe zhes bya ba'i rgyal po dang / de'i 'og na mi sde phyug po yod par 'dugade rang gi dmag gis blangs nas/ bu rta'i shed mong bcos na e 'thad gsungs pas/ bla ma'i zhal
nas/ da lta khyed la don chen po 'di sgrub pa'i mi mi snang bas ma rings/ nged kyis brtag pa byed gsungs/ de'i phyi lo rgyal po'i gcung po e chen hu la hus/ gong ma la
gdab nor lo gsar skyel ba la khong gi mi dpon ba yan zer bas 'go byas/ 'u lag lnga brgya tsam dang bcas pa yong ba'i lam du/ u lug non yon bya ba/ ri dwags la yong / nam
la byed pa dang 'phrad/ shes rab che ba dang / gzugs bzang ba'i mi dpon de gnyis/ rta thog tu dri ba gtam lab byas pas/ gcig la gcig mgu ba yan rgyal po dang mjal 'phrad
byas rting / rgyal rgyud mi dpon rnams kyi rtsar/ hor yul na/ u lug zer ba'i mi dpon bzang po gcig 'dug de rgyal po'i rtsa ru sdod 'os pa gcig 'dug ces lab pas/ gtam de gong
mas gsan nas u lug 'bod mkhan thugs la gtags nas/ nang blon chen por gyur te/ 'dis kyang ba yan la phan gtags pa'i/ gtam rting la yod/ der ba yan rgyal po dang mjal/
pho brang du ston mo chen po byed pa la/ bla ma dam pa gdan drangs pa'i dus na/ ba yan mjal ba'i spyod pa dang 'gro lugs/ zhu ba'i gtam brjod mkhas pa yon tan che bar 'dug
pa bla mas mkhyen nas/ rgyal po la mi bzang po kho pa la 'dug gsung / rgyal pos dgongs nas ba yan gyi tshab tu/ gong ma'i res dpon gcig dang / gser yig pa byin po de la/
gnang sbyin bzang po byas/ lo lan bskur nas btang / ba yan sdod gsungs nas bsdad yod pa'i skabs su/ khong pa yan dang / u lug

gnyis gcig las gcig bzang ba'i blon chen gnyis yod pa'i skabs der/ yang rgyal pos bla ma la/ da ba yan 'di sman tshe'i phyogs su btang na gsungs pa la/ de 'pher ba 'dug nged
kyis don 'grub pa'i thabs dang rten 'brel byed gsungs nas/ bal po e ner dga' sprul pa'i lha bzo ba lta bu la zhal ta mdzad/ 'ju tshur lha khang dang / chos skyong ma hA
ka la 'khor bcas kyi sku bzhengs/ rab gnas bla ma rang gis mdzad/ mgon po'i zhal sman tshe phyogs la gzigs su bcug lob dpon dam pa kun dga' der/ chos skyong sgrub pa mdzad
pa la bskos/ ba yan la ching sang gyi ming dam kha byin nas/ grogs la rgya'i rigs kyi byang bi thang chu'i phing chad zer ba'i mkhas pa zhig kyang btang zhing / ching
sang gi 'go byas hor dmag byings po brdzangs nas/ sman tshe'i rgyal khams longs la shog gsungs pa'i lung byung dus/ ba yan ching sang gis nged sman tsher slebs nas dmag po
che'i bya ba 'dra mi 'dra the tshom byung dus/ zhu ba gtong dgos te/ nged kyi gser yig pa gong ma'i drung du 'gro ba dang / de sgug pa'i bar du dmag gi 'gro 'dug ji ltar
byed zhus pas/ kho bden par 'dug nga'i lung yin gyis la khyod rang gi thag chod la/ bya ba rnams bsgrigs su chug gsungs pa'i lung thob nas phyin pas/ ching sang dmag legs
nas/ sman tshe rgyal po'i pho brang yang thob nas/ rgyal khams blangs pas/ thad ka thad kar mi dpon gyi bsko bzhag byas/ sman tshe rgyal po'i mu tig gi gos gcig dang dam
ga rgyal ba'i rtags byed zer nas ching sang gis bzung / gzhan cha rkyen byings po rgyal po la gdab tu btang ba'i dus su/ sman tshe'i sa phyogs rgyus yod pa'i skye bo 'ga'
res/ mkhar

mig gi sa cha mi sde bzang sar las ka zhus/ 'ja' sa khyer song bas/ ba yan gyi 'grims du ma bcug cha gcig par nga dang po lung thob yod pa dang / mi dpon bskos tshar ba rnams
brtan du ma bcug na/ mi sde khrums zhig gis dogs byas nas bya ba 'jags rting / rgyal po'i drung du 'ong nas mjal ba'i tshe/ ching sang res dang mjal 'phrad grub ma thag
kho rang gi khang par ma yong bar/ res khang du bsdad pa'i bar la/ rgyal pos kho la nga rgyal chen po yod dgongs pa gcig byung nas/ zu gur che gcig ba yan gyi rtsar btang
nas/ khyod ba yan tshan pa'i mi yin pa gan pa la/ sras ming dang las ka chen po byin nas btang ba yin/ sman tshe'i rgyal khams len pa la brtson 'grus bya ba phing chang
gis byas/ ming khyod kyis blangs nas nga rgyal ma che gsungs pa zhig bskur nas btang / zu gur che song rting / rgyal po la the tshom byung nas slog mi btang ba la ma zin/
khos ching sang la/ lung bskyal pas/ ching sang na re/ khyod kyi rgyal po'i lung nged la 'phrod/nga'i zhu ba rgyal po la e thengs bris pas/ thengs zer ba dang / ching
sang gis/ nga'i don la rgyal po khyed thugs bde bar mdzod/ 'tshams pa'i mi 'tsham par bzhag na/ 'tsham par ka 'gro/ ming dang las ka byin pa ches na rgyal po'i rang dbang
yin/ sman tshe'i rgyal khams len pa la/ brtson 'grus dang bya ba phing chang gis byas nas ming ba yan gyis blangs gsungs pa ste/ de'i rgyu mtshan sman tshe ba rnams kyi
lab ste 'ong / rgyal po khyed la don grub pas mi chog gam/ zhus nas btang bas/ gtam de rgyal por zhus pas/ nga'i gtam de mgyogs drags/ khos de zer du byung dogs gsungs lo/
/de rting rgyal pos sman tsher 'ja' sa

byin btang ba'i mi/ ching sang gis mi 'grim du ma bcug pa de rnams kyis/ ba yan gyis sman tshe'i rgyal po'i cha rkyen la rang nor byas/ gan mdzod pa la ma gdabs/ 'ja' sa bskos
pa'i mi 'grim du ma bcug par/ kho rang gis mi rnams las ka la bskos zer nas/ gtug gsher byung ba la ba yan rang la dris gsungs/ ba yan bzung nas phyi rol na bzhag yod
pa'i dus su/ u lug no yon gyis go nas nang du byung na/ rgyal po'i drung du 'gro ba ching sang gas mthong nas/ u lug an ta khyod kyis ma go ba ci yod byas pas/ ngas go zer
nas gong ma la ba yan ching sang / mi ngan pas gtug gsher byas/ khong bzung nas gyam bcos 'dug ba yan mi gcig rang res gsod kyang sla/ rtswa gcig gcod pa dang khyad ci
yod de/ sman tshe'i rgyal khams pa rnams kyis rgyal po khyed la/ 'phya smod mi yong ngam zhus pas/ de bden kho thongs gsungs nas/ las ka phab rang gi khang par bsdad yod
pa'i dus re zhig na/ ba yan gyi dmag po che hor yul la 'degs par 'dug zer nas 'ur chen po byung nas/ blon po rnams skrag ste rgyal po la ci drag zhus pas/ khyed rnams gros
gyis gsungs pa la/ khong rnams kyi gros byed rgyu ma rnyed par rgyal po la bskyar nas zhus pas/ khyed rnams kyis bya thabs ma rnyed pa na/ thabs kyis ba yan la gros dris
gsungs nas phyin pas/ ching sang na re nga go ma chod par las ka phab nas bsdad pa'i mis ci shes/khyed rang rnams shes mod zer ba byung nas/ de bzhin rgyal po la zhus
pas/ gong ma rang gi rtsar ba yan bos nas gros dris pas/ rang re'i hor dmag rnams kyi steng du/ mi bzang po bskos te/ dmag gis 'thab na thub yong mod zhus pas/

ba yan ching sang rang 'gro dgos gsung / dmag dpon la bskos nas/ khong 'gro ba'i skyel thung byas par/ ba yan ching sang ci zer lta ba'i khad nyan pa la btang / ching sang
rta bzhon 'gro khar sdod pa'i blon po skyel thung pa rnams la/ khyed mi mngags pa la/ 'di 'dra ba'i mi mngags pa zer ba gsum byas nas/ song zer ba thos nas rgyal po la zhus
pas/ gtam de ma bzang ba yin pas log shog zer ba'i mi btang / zim dem 'ja' mor slebs pa phyir bos nas/ sang snga mor sleb pa dang / rgyal pos ba yan khyod kyi kha sang
/ je gon mthing nas rta bzhon 'gro khar ci lab gsungs pas/ cang ma smras zer/ rgyal po rang gisakhyed mi 'di 'dra mngags pa zer lab 'dug pa khyod kyis smras pa min nam gsungs
pas/ de ni bden zer/ ci'i don la byas pas/ ching sang gi zhus pa/ ngas sman tshe'i rgyal po khyed la rgyal khams gtad pa de/ nyi ma shar nas nub kyi bar la rgyal khams
pa rnams kyis shes pa yin/ de'i rting la nga nyes med pa dmangs su phab nas bzhag pa de'ang nyi ma shar nas nub kyi bar du thos yod/ 'di lta bu'i skyon chen gyi mi gtong
ba byang phyogs hor gyi yul na/ rgyal po khyed kyi rgyud pa mi che la mang ba rnams yod/ mi nga skyon phog pa'i mi khong rnams kyi steng du bskos nas btang tsa na/ khong
rnams kyang rgyal po khyed la yid chad byed/ dmag po che'i bya ba ci 'dra yong ngam bsams nas lab pa yin zhus pas/ rgyal po na re khyod bden/ ba yan las bden pa med/
da lta rang 'ja' sa bris/ ba yan gyi sman tshe rgyal khams blangs pa dang / shed mong gi 'dab pa rnams 'ja' sa'i stod du bris/ mi ngan pas rdzun zhus byas pa bar der bris/
ba yan bden pa yin pas

ming dang / shed mong bsnan pa rnams gting la bris la/ rgyal rgyud bu mo mag pa dmag mi/ mi dpon mi sde rnams kyis/ ba yan gang zer gyis ngag la nyon zer ba'i 'ja' sa sgrog
mi sngon la thongs la/ de'i rjes la ba yan ching sang 'grim gsungs/ de bzhin byas pas ba yan gyis dmag dpung thul/ hor yul rgyal khams bde bar byas nas tshur 'khor ba dang
/ rgyal pos kyang ba yan la gzhan dang mi 'dra ba'i thugs 'dogs bzang po mdzad/ rgyal rgyud blon po'i tshogs rnams kyis kyang / legs par bkur ba'i blon po rin po che yin
par 'dugagal ching gi 'ja' sa la snga ba 'di yin zer ro/ /bla ma 'phags pa la rgyal pos chos zhus pa lta ci smos te/ 'jig rten bya ba chen po rnams kyang bka' gros byed
pa'i gtan tshigs gcig 'di yin no/ /bla mas kyang chos dang mthun pa'i 'jig rten gyi bya ba legs pa rnams kyang / rgyal po la ston pa yin zer/ sman tshe rgyal pos 'go byas
ngo ltas pa rnams yong ba'i dus su/ ji ju'i mgon khang bstan pas/ rang re'i yul du dmag sna la byon pa'i mi nag 'khor bcas de pa yang 'di na 'dug ces zer lo/ /yon mchod
gnyis bka' sgros nas ba yan ching sang sman tsher btang nas rgyalal khams blangs pa'i don la 'gro mgon 'phags pas khyed rang lus ma bskyod par/ sman tshe'i rgyal rab mang
po'i bar du/ khong rang 'jags zin gyi rgyal khams rang res lon pa 'dzam gling gcig tu 'dres 'drar gyur/ khyed rang 'khor los sgyur rgyal dag dang mtshungs/ zhes pa'i bstod
pa mdzad pa'ang 'dug mdor na 'gro mgo na chos kyi rgyal pos byin rlabs nas/ hor dang rgya nag po'i 'byor ba chen pos/ sa skyas 'go byas bod yul 'dir

bstan pa'i mthil yod pa/ yon mchod 'di gnyis kyi bka' drin yin pa gda'/yi ge'i ngo bo cong zhu zhing gi khrims ra na 'dug pa/ bca' tshe blangs 'dug pa de ngo bshus sbag po
ching sang gis dpon chen dbang phyug brtson 'grus la byin nas/ yu gur gyi yi ge ngo bo ta'i dben mthong ji deb ther hor gyi ma yig dang lhan cig tu yodapa/ yar lung pas khyer
'dug na'ang / don 'di rnams blo la yod pas skabs don bris pa yin yang bsod nams can se chen rgyal po'i dus su/ mi chen sam gha bya ba de/ rus pa bka' ma log yin pa'i
mi gzhon zhig hor skad rgya skad yu gur skad bod skad la sogs/ skad rigs sna tshogs shes pa'i lo tsA ba zhig dang po bla ma 'phags pas mdo smad rgya bod kyi mtshams su byon
dus mjal nas shed mong 'dab pa/ ja zhus pas lo tsA ba la bcug zu gu chen po'ang byed gin yod pa'i dus su/ khong shes rab che/ skad rigs mkhas pa'i don la/ bla ma mnyes
nas rgyal po'i drung du yang yang mngags pas/ gong mas kyang shes rab dang yon tan la dgongs nas/ bla ma la bslangs/ las ka rim par bskos pas/ go chod po byung / son jing
dben gyi mi dpon bskos pa'i dus su/ khong gi me tog ra ba'i bde chen gyi rtsar/ bla ma la chos zhus pa'i sgos kyi mtshams khang zhig byas pa la/ tha'i sas skyon bzung
nas/ saM gha btson du khyer ba'i dus su/ ka le hu na sangs rgyas kyi mdzad pa bcu gnyis kyi sangs rgyas kyi sku bzhugs pa spyan drangs nas/ 'dzam bu gling 'dir rol mo dang
/ ltad mo yod pa la rgyal po'ang byon nas skor ba dang / gzigs mo mdzad pa'i sar/ bla ma gdan 'dren du btang bas/ bla ma'i gsung nas/ nged kyi bod yul na bu btson du khyer
ba'i pha

de/ sprang la 'gro ba la'ang ngo tsha byed/ nga'i saM gha nga la chos zhu ba la dmigs pa'i khang chung zhig byas pa la/ tha'i sas skyon du bzung nas btson du khyer 'dug na/nga
mi yong gsungs pas gong ma la zhus pas/ bla ma phebs pa'i gzim khang la dmigs pa yin na kho la skyon ma bzung bar thongs/ bla ma la byon gyis gsung pa'i lung byung byung
bas/ saM gha nyes pa las grol/ yon mchod zhal mjal/ slar yang son bying dben du bskos pa'i skabs su/ bla ma sa skyar byon/ dpon chen kun dga' bzang pos dam nyams byas
pa'i rgyu rkyen gyis/ gong du zhu ba btang bas/ sa skya ba dang sgos su 'brel che bas zhabs tog 'grub par dgongs nas/ mi chen sam ghas 'go byas khri dmag stobs che ba 'grim
gsungs pa/ lung byung gis sam ghas bod dbus gtsang sa rong dog dmag po che shong sa med/ rtsa ba'i hor dmag khri tsho bdun gyi steng du/ bod stod smad dang bcas pa'i
dmag 'bum phrag gcig lhag yong / des 'chun pas de bzhin gyi bka' gnang dgos zhus pa/ de ltar yin chug gsungs nas/ khri dmag bteg 'u yug me tog gling du slebs pa dang / sa
khad yangs pas lha shangs la dmag lam byed rtsis yod pa/ chab li grong pa slob dpon blo gros bzang pos dmag sgar du ja zhal la byon pas/ dmag lam lang 'gro nang la skyog
thub/ hor dmag gi kha 'bebs thum 'jug la/ snga sor lang 'gro mkhar dmar gyi mkhar phab/ babs blangs/ de rting dpal rnams bya rog tshang gi mkhar la sgyogs skor rgyag drag
po byas nas/ kun dga' bzang po khrims la bsgral/ dmag po che'i bya ba mthil phyin pa byas/ bla ma dang dgon pa phra mo la mos pa dang dad gus che ba'i stobs kyis/ sa skyar

byon/ lcog chung brang khang shar 'di khong gis bzhengs nas/ sgo yig g.yang tshe yang rgya lugs su yod cing bla ma'i drung du cis kyang yong ba'i dgongs pa mdzad par gda'/
de rting khrims dmag byings po phyir ldog spom 'bor sgang nas nyi ma mgon dang / dar dges 'go byas dmag rags bsdus brgya drug cu slob dpon dharma pha la'i sku srung la sa
skya nye 'khor du bzhag hor dmag stong tsho bdun gyi nang nas/ bdun brgya stod hor gyi so kha srung ba la ba la bzhag gnam dgon gsar du/ u dmar chag gi 'go byas hor dmag
grangs chen bzhi brgya bzhag rdor thas 'go byas sba rag gi dmag se ri rong la bzhag u phur gyi dmag lcags tshe gri gu dang / yar 'brog tu dung reng gi kha gnon la btang
nas bzhag hor ban du man gi dmag gdan sa spyi'i zhabs tog la 'dam/ na dmar/ na rong la sogs byang gi rtswa kha la bzhag pas/ saM gha de drin che/ de man la byang gi 'ja'
mo sogs/ swAg shag rtsi dmar/ sha pho/ skong / dgon gsar/ gya ba rnams kyi 'jams chen/ bod dbus gtsang gi khri skor rnams kyis 'dzin mkhan lo khor mar gtong dgos pas/ bka'
tshegs sbyong spyod shin tu che ba zhig yod pa 'dug cing / bod dmag rnams kyis byang ma thub par bros nas/ 'jam brang so ma zin pas/ hor bod kyi gser yig 'grul pa la sa
rim gyi o ge kha'i 'u lag rang rang la babs pa'i don la thams cad kyis zhus pa bzhin/ mi chen sang ghas phur dang sba rag la sogs pa'i dmag mi/ byang khar yod pa rnams 'ja'
mo'i za 'khri 'then pa la/ tha dad du bzhag nas/ dbus pa khri skor rnams kyi/ dud rta mgo'i steng nas rta khal pa/ bzhon ma/ bshas lug 'jams rgyags kyi nas/

cha ther sbra/ sga gdan/ khal g.yag thab chas/ gdan chas/ sman rin/ dud mi dang bcas pa hor la ster ba'i khrims bcas nas/ dbus pa byang du sdod mi dgos pa/ hor dmag rnams la
bod rdzas kyi 'jams skyor 'di rnams lo lo bzhin yong ba 'grul ba rnams la 'ja' mo/ 'u lag rnams ma stong pa byung nas/kun la phan pa 'di yang sam gha'i drin/ khong gis
bod 'khor nas/ cong zhu zhing gi ching sang la bskos pa'i dus su/ sngar mkhar ba'i dor tshe 'grim pa cha 'or gyur pas/ gan pa'i zhabs tog dang / rgyal khams la phan par byung
bas/ gtam snyan thob/ dang po mi dpon rnams kyi gsug zos pa'i don la nyes pa phog pa'i mi dpon mang po byung / khrims kyang yang por song ba/ sam gha ching sang gis
sngon rgya nag po'i dus kyi srol rnying pa zhig btsal nas/ khrims ra che chung gi mi dpon rnams la/ bza' rgyu dang / gon rgyu'i hun rtsen/ bud med la sogs pa la yang / za
'bras dmar po dang bcas pa byin nas/ gsug pa mi za ba'i khrims su bcas pas/ khrims dam por song / mi sde'ang skyid/ da lta'i bar la mi dpon rnams la hun rtsen 'jags pa yang
/ saM gha'i drin dran par byed/ gzhan yang bstan pa dang bod la phan pa dang / 'bul ba gtong ba la sogs pa'ang khong gi bla ma'i zhabs tog la dmigs nas zhus pas/ phan
pa mang po byung gda'o/ /yang don zhig la saM gha ching saM shes rab che/ longs spyod dang ldan pas hor mang po'i mig tu ma shong bar/ khong gi gan pa shas cha rkyen ma
phangs byas pas res pa she mong la bsnan zer ba'i don la ching sang gis/ gzhan ma'i cha rkyen gsug mar zas zer ba la bsnyad byas nas/ gong ma phyi lam du dos pa

rnams kyis zhus/ gtug gsher byas pas lung gis res pas ji ltar byed 'chos nged shes mod/ saM gha la don ci yod/ gsug pa byas na gzhan gyi gtug mod/ kho la cha rkyen 'dug zer
nas nyes pa 'tshal ga nas nyan gsungs nas zhu ba ma bzhes kyang / dos dpon rnams kyis res pa rnams skul nas/ bskyar gin zhus pas de gong nas snon thabs mdzad/ saM gha la
u lug dang / khyed gnyis 'phrod par gyis gsungs byung nas/ saM ghas u lug gung gral la bzhag ston mo bzang po byin nas saM gha rang gi zhwa gos ske rags phul/ an ta byed
byas pas/ zhwa gos ske rags khyer na mi 'dod/ ston mo gong ma'i gsol ras yin pas zos yod/ zer nas/ bzhud skad/ rting du yang res pa rnams kyis res dpon rnams dang / u lug
no yon bskul nas/ saM gha la sngar bzhin skyon bzung nas zhus pa'i mthar/ kho'i cha rkyen la bsnyad nas nyes pa len gar nyan/ rgyal khams kyi cha rkyen rnams nga rang gi
yin/ de yin na nga rang gis dri ba byed gsungs nas/ saM gha la sngar gtsigs che/ phang byed pa'i dus su/ rgyal po rang gi mkhyen pas/ nyes pa gsangs zin rnams phyis rtol
ba la/ sam gha khyod shang mdo nas/ ta'i tur mngags dus 'ur rdo 'grims pa'i lam du/ shing sdong po'i rtsa bar nged bsil grib la sdod pa'i khri thog tu khyod kyis bsdad
pa dang / ta'i tu nas nged la skur ba'i se thog gi sgam/ hung la bshig nas zas phud khyod kyis zas pa'i nyes pa med dam/ yang nged lus rngul che bas gos dri ma can bkrus
te/ bskyar nas btsem dus/ dog mor 'gro yin 'dug pas/ de'i don la/ rgya'i 'thag mkhan gyis gos srubs med pa btags pa ston pa gnyis yod pa khyod la gsum 'dug

zer/ nga las lhag pa byed pa khyod kyi nyes pa min nam gsungs te/ dri ba gsum po mdzad rting la/ ding sang rgyal khams kyi bya ba pher ba'i mi ji 'dra yod gsungs pas/ mi gcig
gda'/ gzhan mi gda' zhus pa dang / gcig yod pa su yin gsungs/ ching sang kho rang gi sna la mdzub mo btsugs byung / de pho nya la bskul nas btang bas/ rjes na phar ching
sang ci zer lta mi btang bas/ khong sgrol ba'i sar slebs tsa na khyed rnams kyis/ mtshon rno ba dang / lag yang ba dang myur ba'i thabs kyis byas yod 'dug pa la/ sgrol
mkhan gyis khyod kyis bzlas pa'i khar mi 'gro/ ji ltar byed nged shes pa yin mod zer zhus pas/ rgyal po na re/ nga'i saM gha 'gro khar sems sdug tu bcug 'dug mi ngan de
rnams la rgyug pa brgya dang bdun re rgyob gsungs pa'i lung byung zer/ dus de tsa na bla ma 'phags pa bzhugs na/ thugs rje la bstan nas tshe thar 'gro zer gleng bar gda'/
'di 'das kyang phyag rjes can gyi blon po bzang por 'dug pas gnas lugs bris pa yin no/ // //

khri skor bcu gsum gyi dud kyi grangs dang 'ja' mo 'dzin lugs yod/ swa sti/ lhar bcas 'gro ba'i mun sel phyir/ /sangs rgyas shAkya thub 'khrungs nas/ /lo grangs sum stong nyis
brgya dang / /dgu bcu 'das dus hor yul du/ /bsod nams chen po'i chu gter las/ /rgyal po jing gir gan zhes pa/ /sa 'dzin rin chen 'khrungs par 'gyur/ /mi dbang de nas
rgyal rabs lngar/ /stobs kyi 'khor lo bsgyur mdzad pa/ /se chen gan zhes grags pa des/ /'jam dbyangs rnam 'phrul sa skya pa/ /chos rgyal 'phags pa spyan drangs nas/ /bcu
phrag lo ni song ba'i dus/ /sa pho 'brug lo shar ba dang / /gong nas mngags pa'i gser yig pa/ /a kon ming gling gnyis yong nas/ /mi sde sa cha dang bcas pa/ /chen po hor
gyis ming btags pa'i/ /rtsa ba'i dud drangs rtsis pa na/ /stod kyi mnga' ris skor gsum dang / /lha sde gzhung pa la sogs kyi/ khri stong gseb tu mi the bas/ /bod 'brog gang
yod zur bzhag nas/ /dbus gtsang khri skor so so yi/ /dud grangs bcas pa 'di ltar ro/ /la stod lho pa'i dud kyi grangs/ /stong dang dgu cu rtsa dgu yin/ /la stod byang
pa nyis stong dang / /nyi brgya lnga cu tham par bar brtsi/ /chu mig khri skor hor dud grangs/ /sum stong nyer gsum yod pa'i bar/ /zha lu khri skor sum stong dang / /brgyad
brgya dgu bcu rtsa

gnyis yod/ /byang 'brog khri skor rting la 'byung / /yar 'brog khri skor khyad chos la / /leb ni bcu drug zer ba de/ /hor dud phyed dang brgyad brgya'o/ /dbus phyogs rtsa dud
'khyer lugs ni/ /'bri gung bod 'brog gnyis po la/ /sum stong brgyad brgya sum cu yod/ /tshal pa sur stong bdun brgya yin/ /phag mo gru pa nyis stong dang / /bzhi brgya
sum cu rtsa brgyad yod/ /g.ya' bzang pa la sum stong dbang / /rgya ma ba dang bya yul ba/ /lnga stong dgu brgya phyed 'khyer yin/ /stag lung pa la lnga brgya dang / /de
steng lha 'brug la sogs pas/ kha 'thor stong dang bzhi brgya yod/ /tshul 'di hor dang sa skya pa/ /yon mchod 'brel nas dbus gtsang du/ /sa brtsis byas pa'i thog mar 'dug
/mnga' ris man nas zha lu yan/ /o kon mi ling zhes byas brtsis/ /de min 'bri khung yan gyi sa/ /si tu a skyid dag gis brtsis/ /de phyir sa skya'i dpon chen ni/ /zam glu gun
mi dban hu'i sa/ /ming thob shAkya bzang po de'i/ /deb ther shog ril can bzhin yin/ khri skor de pas dbus gtsang gi/ 'ja' mo 'dzin lugs 'di ltar snang / /lho byang mnga'
ris dang bcas pas/ /dpal ldan sa skya'i 'jams chen dang / /gyam ring zhabs kha mar la thang / /ma phang me tog si tu yi/ /'jams chung rnams dang bcas pa 'dzin/ /dar lung
'ja' mo chu mig pas/ /tshong 'dus 'jams chen zha lu pas/ /steng du bya rog tshang pa'i dud/ /lnga bcu rtsa bdun brgyab nas 'dzin/ /stag 'jam yar 'brog khri skor te/ /
bya rog chang ga rta 'go ni/ / nyi shu rtsa brgyad de dang ni/ /shangs kyi chu phyogs sta mgo'i grangs/ /bcu gcig rgyab nas 'dzin pa yin/ /yas sribs 'jams chung yar 'brog
pas/ /'dzin no de

rnams gtsang phyogs yin/ /dbus pas 'ja' mo 'dzin lugs ni/ /go dper 'jams chen 'bri khung pa'i/ /ga ra 'ja' mo bya yul ba'i/ /steng du tshal pa'i ri rtse dud/ /phyed dang bzhi
brgya bsnan pas 'dzin/ /brtsi bar 'ja' mo phag gru'i khar/ /sa stag hor dud lnga brgya dang / /lha sa'i drug brgya brgyab nas 'dzin/ /sha pho 'jams su gru gu sgang / kha
rag 'brug pa 'ol kha ba/ /grwa ma thang pa bsdus nas 'dzin/ /kong 'jams g.ya' bzang pa yis 'dzin/ /chu lug 'di dag sngon dus yin/ /de rting lo grangs nyi shu'i tshe/ /me
mo phag la khrims ra nas/ /dho shu a nu mkhan gnyis mngags/ /dbus gtsang sa rtsis zhib par byas/ /dge legs 'phel bar gyur cig/ //

dpal ldan sa skya 'khon gyi gdung rabs bzhugs so/ /bla ma dang mgon po 'jam pa'i dbyangs la gus pas phyag 'tshal lo/ /rgyal ba kun gyi mkhyen rab mtha' yas pa/ /gcig tu bsdus
nas sna mang gdul bya la/ /sna tshogs sprul pa'i thabs kyis don mdzad pa'i/ /'khon ston rim par byon pa'i zhabs la 'dud/ /dri med gdung rgyud rim par byon pa dang / /de'i
mdzad pa ngo mtshar mtha' yas pas/ /thub bstan gsal dang 'gro kun smin grol tshul/ /rnam thar ngo mchar phreng ba bdag gis spel/ /bdag cag gi ston pa thub pa'i rgyal
tshab dam pa/ 'khon gyi gdung rgyud rin po de nyid/ thog mar 'od gsal gyi lha las babs par bzhed de/ dang po sa gtsang gnas mtho ba/ la stod mnga' ris kyi sa char gnam nas/
lha mched gsum byon pa'i che ba gnam lha spyi ring / bar pa gnam lha g.yu ring / chung ba gnam lha dbu se bya ba byon/ de rnams la mi'i rje zhus pas/ chung ba de mi yul
du bzhugs nas/ mi'i rje mdzad/de la sras bzhi byung ba/ sa ji li spun bzhir grags so/ /de dag gis ldong rus chen bco brgyad dang 'thab/ de'i grogs la gnam lha g.yu ring
gis byon nas/ ldong rus chen bco brgyad po btul nas/ bran du byas skad do/ /'o na gdung rgyun 'di gang nas 'ded na/ gnam lha g.yu ring gis dmu'i bu mo/ dmu bza' ldem bu
khab tu bzhes pa la/ sras bdun byung ba la/ ma sang spun bdun du grags so/ /

de'i gcen po drug yab dang bdun/ dmu thag dang dpyang thag la lha yul du byon/ chung ba des thog lha 'od chen gyi bu mo/ thog can 'ur ma khab tu bzhes pa la/ sras thog rtsa
dpa' bo stag byung ngo / /des klu'i bu mo klu mo lcam gra ma khab tu bzhes pa la/ sras klu tsha ta pho 'od chen byung / de dang mon za mtsho rgyal bshos pa'i sras gcig byung
ba/ de g.ya' dang spang gi mtshams su skyes pas/ ming g.ya' spang skyes su btags so/ /de rting srin po skya rengs khrag med bya ba la/ chung ma g.ya' 'brum si le ma
zer ba'i shin tu mtshar ba zhig yod pas/ skya rengs khrag med bsad/ g.ya' 'brum si le ma phrogs nas/ khab tu bzhes pa la/ sras gcig byung ba de srin po dang 'khon pa'i bar
du skyes pa la/ de'i ming 'khon bar skyes bya bar btags te/ de nas gdung rus 'khon zhes bya bar grags so/ /des btsan bza' lcam bu mon khab tu bzhes pa la/ sras gcig 'khrungs
te/ de nyid ni mthu dang rdzu 'phrul che ba/ blo dang rig par ldan pa/ gzugs dang / longs spyod rgyas pa/ mthong ba tsam gyis yid 'phrog pa/ shin tu ngo mtshar ba zhig
byung bas/ 'di 'dra mi yul du 'byon pa dkon zer nas/ dkon pa rje khung stag tu btags so/ khye'u de yab kyis yul gang bzang brtag tu btang bas/ snyan tshe dar gyi ya chang
la yul gyi dge brgyad tshang bar gzigs nas/ 'khon gyi yul la snga ba de yin no/ /de'i dus su bod na sprul pa'i rgyal po khri srong lde btsan bzhugs pas/ dkon pa rje
'di blo che zhing / 'jig rten gyi bya ba la mkhas pa'i don gyis bod rgyal po'i nang rje yun ring du byas/ dpal 'byor phun sum tshogs pa byung bas/ ming la 'khon dpal 'byor
cher grags te/

de nas 'khon la mi chos kyi sgo nas/ snyan grags che bar byung ngo / /de nyid kyis rlangs khams pa lo tsA ba'i lcam mo rlangs bza' sne chung khab tu bzhes pa la sras 'khon
klu'i dbang po bsrung ba dang / gcung rdo rje rin chen byung / chos rgyal khri srong lde btsan gyi sku ring la/ za hor gyi mkhan po bho dhi satwa spyan drangs/ de'i dngos
slob bod kyi btsun pa la snga ba sad mi mi bdun du grags pa byung bas/ rgan gsum ni/ dbas ratna rakShi ta/ rin chen bsrung ba/ bha dznyAnte rakShi ta/ ye shes dbang po bsrung
ba/ rta dbyangs sprul par byed/ ratna ne nTe rakShi ta rin chen sprul par byed/ bar pa gcig rlangs khams lo tsA bas te/ su ga ta/ warma rakShi ta/ bde bar bshegs pa
bsrung ba zhes pa'o/ /gzhon gsum ni ba gor bai ro tsa na rakShi ta/ rnam par snang mdzad bsrung ba dang / 'khon na gendra rakShi ta/ klu'i dbang pos bsrung ba/ gtsang de
bendra rakShi ta/ lha'i dbang po bsrung ba bya ba de rnams byon te/ 'khon klu'i dbang po de nyid ni/ lo tsA ba gzhon gsum gyi nang nas/ thugs rab shin tu che zhing dba'
ye shes dbang po dang / rang gi zhang po'i thad du slob gnyer gsan sbyong mdzad pas/ sngags mtshan nyid kyi yon tan phun sum tshogs pa mnga' zhing / slob dpon padma la'ang
rdo rje phur pa dang / yang dag la sogs mang du zhus nas/ yer pa'i brag la sgrub pa mdzad/ grub pa brnyes so/ /de nas 'khon la lha chos kyi ngos nas grags pa shin tu che
ba byung ngo / /de'i gcung po rdo rje rin chen pas kyang / slob dpon padma dang rang gi gcen la dbang dang gdam ngag mang tu nod de mkhas par grags shing / slob dpon padma'i
dngos slob/ dkyil 'khor gyi gtso bo brgyad du grags pa'i gseb tu gtogs

so/ /sngags rnying ma'i 'go yang 'di tsam nas tshugs pa yin/ de gong du spyir bod dang / sgos su 'khon la sngags pa dang rab byung gi tha snyad ma byung bar 'dug go /'khon
rdo rje rin chen pas 'bro dgra 'dul gyi bu mo 'bro g.yang lon skyid de khab tu bzhes pa la/ sras 'bro tsha spun bdun byung te/ 'bro snyan rtse ba'i gson gshid kyi ltad mo/
nyi ma gsum btud byas dus/ khong spun bdun posanyi ma re la rta lus chas 'dra 'dra ba 'ba' zhig spos nas/ rta rgyug rtsal 'gran pas khrom thog chod pa byung / 'bro'i bsam
pa la khong la mtho mtshams par go nas/ dmag bsags 'khrug pa byed zer ba la/ gcig par zhang po yin/ gnyis par 'grogs yun ring po song bas 'khrug pa mi byed/ rgyal khams
yangs po la 'jigs med gsungs nas/ 'bro tsha spun bdun gyi che ba/ mar yul du byon/ de 'og rnams rim pa bzhin gung thang / gad/ gnyal lo ro/ myang shab/ grom pa g.ya' lung
rnams su gyes so/ /tha chung gi yab yul du bzhugs/ 'bro dang 'khrug pa yang sprad/ de las gyes pa snyan tshe reng na/ ma khrigs sde gsum du grags pa yod do/ /tha ltag
grom par byon pa de'i mtshan shes rab yon tan/ de la sras gnyis byung ba'i che ba tshul khrims rgyal po/ chung ba khab so stag thog tu byon/ der yang 'khon ci rigs pa 'phel
te/ de nas g.yas ru byang du gyes pa'i 'khon tsho'i sde pa mang du yod do/ /'khon tshul khrims rgyal po la sras gsum byung ba'i che ba gtsug tor shes rab la sras bdun
byung ba/ khu bo chung ba dang bcas pa 'khon g.ya' lung na yod/ sras bdun po'i lnga pa 'khon dge skyabs/ des shab tu byon/ de la sras gnyis byung ba'i che ba 'khon dge mthong
/ chung ba las

shab stod kyi 'khon mi rnams gyes pa yin skad/ dge mthong gi sras 'khon ston bal po/ des tsha mo rong glang gi brag la/ yang phur gyi sgrub pa mdzad pas/ grub pa brnyes shing
bstan ma bcu gnyis bran du 'khol ba'i nus mthu can cig byung ngo / /de'i sras shAkya blo gros kyis/ bya ru lung dang / shab stod smad du yang yun ring du bzhugs zhing
sku tshe'i smad la yab mes kyi yul/ g.ya' lung mkhar thabs su byon/ de la sras gnyis kyi che ba/ 'khon rog shes rab tshul khrims ni/ yab mes kyi chos lugs la rgyud sbyangs
shing / rdo rje phur pa'i grub pa brnyes nas/ mthu dang rdzu 'phrul bsam gyis mi khyab pa dang ldan zhing / gzhon nu la gzhu ston gzhon nu brtson 'grus kyi drung du/ go
mi dge bsnyen mdzad shin tu btsun zhing / tshangs par spyod pas mdzes la mkhas pa dang / bzang po'i grags pa cher thob pa zhig byung ngo / /'di go mi dge bsnyen yin pas
sras 'phel ba med/ de man chad 'khon rim par byon pa rnams/ pha rol tu phyin pa la sogs/ phyi mtshan nyid kyi chos rnams dang / rdo rje theg pa la gsang ba sde drug sngags
snga 'gyur lnga/ phra mo nyi shu rtsa gcig la sogs pa/ gsang sngags snga 'gyur gyi chos rnams la shin du mkhas zhing / yang phur la thugs dam gyi mthil mdzad cing / grub
pa ci rigs pa brnyes la/ chos skyong dkar mo nyi zla lcam sring la byed cing / nus pa thon pa sha stag byon no/ /'khon rog gi gcung po ni/ 'khon dkon mchog rgyal po zhes
bya ba/ de nyid ni shing pho khyi lo la sku 'khrungs/ gzhon nu nyid nas yab dang / gcen la dbang dang gdams ngag zhus ste/ yab mes kyi chos lugs la shin tu mkhas pa byas
shing / gsang sngags phyi 'gyur la spro ba yod

pa'i skabs su/ 'bro'i lung ston chen po zhig byung ba'i tshe/ bla ma dkon mchog rgyal pos kyang byon/ ltad mo de dang / rtsed mo mang du 'dug pa'i nang nas/ sngags pa 'ga'
zhig gis/ dbang phyug ma nyi shu rtsa brgyad kyi mgo brnyan rnams gyon nas phyag mtshan so sor khyer/ ma mo ral pa can dang / lcam dral 'cham gyin 'dug pas/ de kha ltad mo
yang che/ khrom thog kyang des bcad song bas/ phyir log nas gcen la 'di lta bu gda' zhus pas/ gcen na re/ de gsang sngags 'chol ba bya ba'i dus byung ba yin/ phyin chad
rnying ma la grub thob mtshan nyid pa mi yong / rang re la yod pa kun rang dbang che bas/ a po rgan pa'i dpe cha lha rten/ gsang sngags kyi lag cha kun gter du sba'o/ /nga
ni na so rgas 'dugakhyed gzhon pa yin pas gsang sngags gsar 'gyur bya ba bzang po yod pa 'dug cing / de'ang mang mkhar na/ 'brog mi lo tsA ba mkhas par yod 'dug pas/ de
la slob tu rgyug gsungs nas/ dpe rnying thams cad gter du sbas so/ /der chos skyong gis cho 'phrul byung nas/ phur pa'i chos 'khor ci rigs pa dang / gtor ma'i cho ga seng
ldeng gi phur pa bco lnga pa cha gnyis dang / dkar mo nyi zla nyid kyis 'khon rog shes rab tshul khrims rang la zhal dngos su bstan nas/ mdzad pa'i gtor chog rnams/ bton
nas gcung la gnang / gdung rgyud pa rnams da lta'ang dus gtor ma chag pa mdzad dgos so/ /de na bla la dkon mchog rgyal po mang mkhar mug gu lung du 'brog mi'i spyan sngar
ma thon par/ g.ya' lung dur khrod du/ 'khyin lo tsA ba la brtag gnyis gsan/ de tshar la khad pa dang bla ma 'khyin sku gshegs pa'i zhal chems la/ chos 'phro de 'brog
mi

la zhus shig gsungs nas/ khong gi drung du phyin pas mnyes tshor chen po byas/ yul nas tshong 'phrul byas pa'i rta bcu bdun khal dang bcas pa/ rtsa rin la jo mo'i nor 'phreng
bzang po zhig khur yod pa/ de rnams phul nas gsung ngag rin po che zhus pas/ rim gyis gnang zhing / gzhan yang gsar 'gyur gyi chos phal che ba gsan sbyong rgya chen po
mdzad pas/ chos kyi mnga' bdag chen por gyur to/ /de nas zhang yul 'jag gshongs su/ yab dang gcen gyi sku 'bum bzhengs/ de'i nang du phur pa byin rlabs can cig kyang gzhug
phur pa cha gcig gar gshegs sar thugs dam la bsnams/ phyis sa skya na yod zer ro/ /g.ya' lung chu skyar du bzhugs/ bra bo lung par dgon chung zhig btab nas lo 'ga' bzhugs/
sa skya gog por grags so/ /de'i tshe dpon slob 'ga' zung gis skyo sangs la byon ri rtse nas gzigs pas/ 'dir dgon pa zhig btab na sangs rgyas kyi bstan pa dang / 'gro
ba mang po la phan thogs pa zhig yong ba 'dug dgongs pa byung te/ jo bo gdong nag pa la zhus pas gnang / sa de'i sgos kyi bdag po zhang zhung gu ra ba ban de grong bzhi/
lha mo gong bdun bya ba 'dug pa la/ sa cha 'dir nged dgon chung zhig byed pa la/ khyed rnams la 'gal med na rin yang 'jal byas pas/ rin ye mi 'tshal dgon pa mdzad par zhu
zer ba la/ 'on kyang phyis tshun chad 'di 'thad pa yin gsungs nas/ rgod ma dkar mo gcig mo gos gcig nor bu'i phreng ba gcig khrab gcig rnams kyi 'go byas rin bcal/ mon
'brog nas/ bal 'brog yan gyi sa de bla mas bdag par byas skad/ bla ma de nyid dgung lo bzhi bcu bzhes pa'i dus su/ thub pa sa pho 'brug

la bltams nas/ me mo phag la myang ngan las 'das rting / lo sum stong nyis brgya dang bdun song ba'i chu mo glang lo la/ dpal ldan sa skya'i gdan sa'i 'gram bting / bla brang
shar gyi cha 'di la/ bla brang gi mthil mdzad/ lcags ri rtsa brgyad du bya ba zhig yod do/ /bla ma de nyid kyi gdan sa lo sum cu bzung zhing / bstan pa'i bya ba rgya chen
po mdzad nas/ dgung lo drug cu re dgu pa chu pho rta lo dbyug pa zla ba'i tshes bcu bzhi la zhi bar gshegs so/ /gdan sa chen po 'gram bting ba'i/ chu mo glang lo de nas
da lan shing pho stag gi lo/ srog sme brgyad dkar dbus na yod pa 'di yan la/ lo sum brgya drug cu re gcig song 'dug go /bla ma dkon mchog rgyal po de nyid dgung lo nga
dgu bzhes pa'i dus/chu pho spre'u'i lo la/ jo mo chung shos gu ra ba'i sring mo zhang mo la sras shig 'khrungs pa ni sa chen kun dga' snying po zhes bya'o/ /de'i mdzad pa
rnam thar rgya che ba ni/ rnam thar chen mor blta'o/ /de'ang sras 'di 'khrungs pa yum gyis re zhig gsangs nas yod pa la/ chen ma rdo rje phyug mos tshor nas/ 'o skol gyi
gdung rgyud 'di 'chad du phangs pa la/ zhang mo la sras shig yod par gda' ba nan tar legs/ nga la gsang mi 'tshal/ da nga la nor mi dgos/ bu'i a ma la dgos pa yin zer nas/
sa skya mdun gyi mchod zhing ma gtogs/ gzhan thams cad yum sras la gtad/ gzhon nu nyid nas rig pa'i gnas mtha' dag la sbyangs shing / thog mar yab la dgyes pa rdo rje'i
dbang zhus/ de dag gi thugs la mnga' ba'i chos thams cad zhus/ dgung lo bcu gnyis lon pa dang yab bde bar gshegs te/ rtsis byas pas gshegs rdzongs byed pa dang / phyi
rten 'gram

'ding ba/ gdan sa bsko ba rnams nyi ma gcig la grub na rjes su phun sum tshogs pa 'byung zer nas/ yum na re/ nyid rang gi yab kyi slob dpon yang lo tsA ba yin/ lo tsA ba dang
'brel ba'i chos 'di nan tar rdzun chung gsungs nas mnyes pa gcig yod/ khyed chung bas 'u cag ga gdan sa mi zin/ gdan sa 'di ba ri lo tsA ba la gtad pa drag zer/ ba ri
ba g.yu mkhar mo na yod pa gdan drangs nas gdan sa gtod pa dang / gshegs rdzongs chos 'khor byed/ phyi rten 'gram 'ding ba rnams nyi ma gcig la tshar bar mdzad/ zhing mo
che ma gtogs gzhan thams cad bla ma ba ri ba la gtad/ ba ri ba'i zhal nas khyed jo sras kyi bu bya ba/ slob gnyer byed dgos pa yin/ de la shes rab dgos pa yin/ de'i lha 'phags
pa 'jam dpal/ a ra pa tsa na dhi sgrubs gsungs nas/ sgrub pas zla ba drug na 'jam dpal dngos su zhal gzigs/ sgrub khang 'jam dpal brag khung du grags pa bla brang shar
gyi dkyil na yod do/ /de ltar yi dam gyi lhas mngon sum du byin gyis brlabs pas/ shes bya phal che ba thugs su chud yod kyang / gang zag rnams kyi bsam blo dang bstun
pa'i phyir/ gzhon nu nyid nas slob gnyer la thugs gtad de/ sngun la rong ngur mig du drang ti dar ma snying po la / mngon pa slob tu byon/ bla ma ba ri bas gdan sa lo brgyad
mdzad pa'i ring la/ dbus gtsang mnga' ris man kyi sa cha na bzhugs pa'i/ bla ma lo paN bzang tshad kyi zhabs la gtugs nas/ thos pa gsan sbyong mthar phyin pa mdzad cing
/ ba ri lo tsA ba'i thugs la yod tshad kyi yon tan bum pa gang byos gnang te/ lo brgyad thims nas gdan sa bla ma sa chen la gtad/ ba ri ba bar phug tu zhi

bar gshegs so/ /de nas bgres po rnams gros byas nas/ da pha chos shig brtsad bcad pa drag pa 'dug zer/ 'khon sgyi chu ba dgra lha 'bar gyi drung du byon pas/ dbang bskur zhus
pas/ sta gon gyi nub mo srid pa'i rgya mtsho yin zer ba'i chu chen po dmar me re ba zhig la zam pa gsum 'dug pa'i 'gram na/ nga sgrol bar zhu zer ba'i mi mang po 'dug
pa/ zam pa phyi ma la mi gsum/ bar pa la mi bdun/ nye ba de la mi mang po zhig sgrol ba rmis/ cung snyel nas nyi ma gcig la snyel ba gso ba snyam byed tsa na/ mnal sad/ nang
par rmi lam 'di 'dra byung zhus pas/ bla ma'i zhal nas khyod kyi mkhos khas mi gsum las gang na sgrol gsungs/ zhal kur yang mdzad/ de nas bla ma de nyid kyis dbang bskur/
rgyud lung man ngag thugs la mnga' tshad rdzogs par gnang / 'jam pa'i dbyangs kyis rjes su bzung nas/ chos thams cad tshar re gsan pa dang thugs su chud pa byung skad
do/ /bla ma sgyi chu ba zhi bar gshegs dus/ zhal chems la/ kun dga' snying po khyod rab tu byung la 'khon tsho'i sde 'di skyongs gsungs pa/ bzhag pa yang 'dug pa bzhin/
rab tu byung dgongs pa la/ bla ma gnam kha'u ba'i zhal nas/bla ma mnyam po'i nang nas khong gshin po las/ nga gson po'i ngag la nyon/ khyod rab tu ma byung na sems can la
pan che bar 'dug gsung nas ma gnang / rab tu ma byung kyang 'khon tsho'i dpon mdzad/ yang gung thang na la rtse gnas sar du/bla ma mal lo tsA ba la chos zhus/ bla mas mgon
po'i rjes gnang sgrub thabs las tshogs tshang ma gnang / de'i rten du bse 'bag nag po 'gro shes dang / dar nag la gri khrag gis rtsa sngags bris pa/ lcags kyi rdo rje
rtse dgu pa gcig dang

bcas te/ chos skyong la mi lab pa bzhin du/ da nga na so rgas pa la khyod mi dgos/ khyod rang 'khon sa skya ba'i rjes la song zhig gsungs nas brdzangs pa/ de phyin chad sa
skya pa'i chos skyong gur mgon la byed pa byung ba yin no/ /bla ma zhang ston chos 'bar la gsung ngag ri po che zhus/ bla ma gnam kha'u pa la chos skyong zhal bzhi pa'i sgrub
thabs cha lag tshang ma zhus/ de nas sa skya pa'i chos skyong che chung du grags pa byung ngo / /bla ma sa chen 'di nyid kyis gdan sa lo zhe brgyad bzung ba'i dgung
lo drug cu rtsa bdun pa sa pho stag gi lo/ tha skar zla ba'i dkar phyogs tshes bcu bzhi'i dus su/ g.yas ru skya bo'i kha gdangs su zhi bar gshegs so/ /de'i dus su kun gyi
mthun snang grub par/ bde ba can dang / po ta la dang / u rgyan dang / byang phyogs gser mdog can rnams su gshegs pa'i sku'i bkod pa bzhi bstan par grags so/ /bla ma de
nyid kyi jo mo chung ba/ jo lcam phur ma la/ thog mar sras kun dga' 'bar 'khrungs/ gzhon nu la rgya gar du byon/ ma ga dhar/ rig pa'i gnas lnga la mkhas par gyur nas/ bod
la 'byon khar tshad pa'i snyung gzhis dgung lo nyi shu rtsa gnyis pa la ma ga dhar zhi bar gshegs so/ /jo mo che ba tsha mo rong pa/ ma gcig 'od sgron ma'i sras che ba/
slob dpon rin po che bsod nams rtse mo/ yab dgung lo nga bzhi pa'i dus su chu pho khyi lo la sku 'khrungs te/ sku bltams pa tsam gyis pha rol tu phyin pa'i blo gros dang
ldan pa zhig go/ dgung lo zhe gcig pa chu pho stag gi lo smal po zla ba'i tshestshe bcu gcig la zhi bar gshegs so/ /bar pa rje btsun grags pa rgyal mtshan ni/ yab dgung lo
nga drug pa'i dus/ me mo yos lo smal po zla ba'i tshes brgyad la sku

'khrungs te/ bzod pa thob pa'i rgyal ba yin cing / dbu rtse rnying ma bzhengs/ rgyas par rnam thar chen mor blta'o/ /gdan sa lo zhe lnga mdzad/ dgung lo bdun cu pa me pho byi
lo khra zla ba'i tshes bcu gnyis pa bde ba can du gshegs so/ /gcung po chung ba dpal chen 'od po ci yab dgung lo nga dgu pa/ lcags pho rta lo smin drug zla ba'i nyi shu
lnga la 'khrungs te/ nga bzhi bzhes pa chu mo phag lo zla ba lnga pa'i nyi shu gcig la bde ba can du gshegs so/ /bla ma de'i jo mo ma gcig gar phu ma nyi ri lcam la/ sras
che ba chos rje sa skya paNDi ta kun dga' rgyal mtshan dpal bzang po de nyid yab dgung lo so gsum bzhes pa'i dus chu pho rta lo khra zla ba'i nyi shu drug la sku 'khrungs
te/ gzhon nu nyid nas yab mes kyi chos lugs/ ma lus par mkhyen cing / dgung lo nyi shu rtsa lnga lon pa'i me pho stag lo la/ kha che paN chen shAkya shrI/ 'khor paN chung
mang po dang bcas pa bod du byon dus/ myang smad rgyan gong gi gtsug lag khang du/ paN chen gyis mkhan po mdzad/spyi bo lhas pas slob dpon mdzad/ zhu 'phreng bas gsang
ste ston pa mdzad nas/ rgya bod kyi dge 'dun 'dus pa rgya mtsho'i dbus su rab tu byung zhing bsnyen par rdzogs pa yang de ltar ro/ /bla brang shar/ shar pa shes rab 'byung
gnas la gnang / bzhi thog bla brang btab/ kha che paN chen la sogs pa mkhas grub mang po bsten/ rig pa'i gnas lnga la phul du phyin nas/ skyid grong du 'phrog byed dga'
bo la sogs/ mu stegs kyi ston pa drug btul/ 'khor bcas rab tu byung nas/ nang pa'i bstan pa la btsud/ chos kyi mnga' bdag chen por gyur/ dgung lo drug cu re gsum bzhes
pa shing pho 'brug lo la/ hor gyi rgyal po e chen go

dan gyis gdan 'dren la rdo tha che bya ba mngags byung dus/ bla mas dgongs pa gtad/ rten 'brel rtags pas/ dang por khu bo rje btsun chen po'i gsungs nas/ khyod la dus nam zhig
shar phyogs nas gdan 'dren 'di lta bu zhig yong /de'i dus the tshom med par song zhig bstan pa dang 'gro ba'i don la phan par yod do gsungs pa'i lung bstan gnang ba thugs
kyis zin te/ sa skyar chos dpon la bla ma 'u yug pa bsod nams seng ge dang / shar pa sher 'byung / gdan sa'i brjid 'khur ba la bzhag nang gnyer ba grom pa shAkya bzang
po bskos nas/ bla ma'i phyag phyir dbon chen 'phags pa dang / phyag na gnyis kyang sku gzhon nu la khrid nas byon/ lam la lo gsum 'gor/ byang ngos su rta'i lo gzhug la
phebs/ rgyal pos go yug rgyal sar bton pa'i mjal 'phrad 'khor ba dang / lug lo la yon mchod mjal nas gnam mchod pa'i rgan pa thob/ rgyal po'i bla ma dang sangs rgyas kyi
bstan pa phyogs kun tu dar zhing rgyas pa mdzad/ hor sa skya pa 'brel ba'i snga ma yin no/ /bla ma 'dis gdan sa lo so lnga mdzad/ dgung lo bdun bcu pa lcags mo phag lo/
smal zla ba'i tshes bcu bzhi la/ ngo mtshar ba'i ltas du ma dang bcas te/ byang ngos sprul pa sde'i/ lha khang du bde bar gshegs so/ /de na sku 'bum mchod pa'i rgyun dang
bcas pa yang bzhugs so/ /bla ma de'i gcung slob dpon chen po zangs tsha bsod rgyal ni/ yab dgung lo zhe lnga pa'i dus shing pho 'brug lo la sku 'khrungs/ khong rang gi mda'
rgyang la tshad mdzad pa'i dan gyi lcags ri btab rgyal sgo bcug lnga bcu rtsa drug pa sa mo phag lo la stod kyi pa ri ru sku gshegs so/ /des jo mo lnga khab tu

bzhes pa la/ rigs kyi sras pho bzhi dang / sras mo bzhi 'khrungs pa'i thog mar/ ma cig kun skyid la sras gnyis kyi che ba/ bla ma 'phags pa blo gros rgyal mtshan dpal bzang
po ba/ yab dgung lo nga gnyis pa'i dus/ shing mo lug lo zla ba gsum pa'i tshes drug la sku 'khrungs/ 'di nyid ni dang po nyid nas sbyangs pa dang / skyes stobs kyi shes
rab dpag tu med pa mnga' bas/ gzhon nu nyid nas slob gnyer gsan sbyong mdzad pas/ gang la'ang mthong ba tsam gyis mkhyen pa kho na byung / thams cad kyis 'di lta bu khyad
'phags zer/ mtshan yang 'phaT pa zhes su grags pa yin la/ dgung lo bcu pa'i dus su/ chos rje sa paN gyi phyag phyir byang ngos la byon pa'i lam du zul phur chos rjes mkhan
po dang / zul phu mkhan chen chos kyi byang chub pas/ slob dpon mdzad nas rab tu byung / byang ngos sprul pa sder/ /khu dbon pa phebs dus/ se chen rgyal po'i lung gis
byang ngos na/ sa skya bla ma bya ba khyad 'phags sleb yod 'dug pa/ nged kyi bla mchod byed dgos gsungs pa byung nas/ chos rje pa sku nas bgres pas ma byon/ bla ma 'phags
pas rgya nag tu byon/ se chen rgyal po dang mjal bas shin tu mnyes te/ hor gyi rta pa brgya skor gcig byang ngos la phyin nas sa skya pa dang yon mchod du 'brel/ bla ma'i
brtag pa mdzad rin dang / byang ngos su chos rje pa bde bar gshegs pa'i dgongs pa rdzogs thabs sgrub pa la sogs pa rgya hor gyi yul du/ lo mang bar bzhugs/ dgung lo nyer
gcig pa shing mo yos lo zla ba lnga pa'i tshes bcu'i nyin/ rgya yul gyi he tse hu dang nye ba'i sar/ phywa pa chos kyi seng ges thog drangs pa'i mkhan slob gsang ston dad
dge la sogs pa bzang la mang ba'i dbus su

bsnyen par rdzogs par mdzad/ de nas pho brang ta'i tur byon nas/ se chen rgyal po yab yum sras bcas la/ rgyud gsum gyi dbang mo che bskur/ ti shri'i mtshan gsol/ dbus gtsang
gi khri skor bcu gsum dang / dbang yon bsam gyis mi khyab pa phul/ hor sa skya pa yon mchod du 'brel/ bod yul go pe le'i mnga' 'og tu tshud pa'i snyan grags brjod pa dang
/ 'ja' mo 'dzugs pa la mi chen das sman bya ba sa skya man la mngags/ se chen gyis gser yig pa bod la btang ba'i sngon ma de yin/ de'i phyi lo me pho 'brug la bla ma dbus
gtsang du phebs/ lo de la dpon chen shAkya bzang pos/ lha khang chen mo'i 'gram gzhi bting / de nas da lta shing pho stag lo srog sme brgyad dkar dbus na yod pa 'di yan
la/ lo brgya dang brgyad cu gya gcig song 'dug sa skya'i 'gram 'ding ba dang lha khang gi bar na lo brgya dang brgyad cu yod par 'dug de rting yang bla ma 'di gong du
byon/ rgyal po yab yum sras bcas la dbang bskur ba'i dbang yon bar ma la bod chol kha gsum po phul/ gsum pa la rgya'i yur ma chen mo phul nas bcad/ bsngo bas rgyas btab zer
ba 'dug cing / che ba'i yon tan mtha' yas mnga' bas/ bstan pa dang 'gro ba'i don rgya chen po mdzad tshul rgyas pa rnam thar chen mo na gsal lo/ /bla ma 'dis gdan sa lo
so drug mdzad/ dgung lo zhe drug lcags pho 'brug lo smal zla ba'i tshes nyer gnyis kyi snga gro nyi ma me bzhi 'phrad pa'i tshe/ dkon mchog la mchod pa shoms gsungs/ skyil
mo krung mdzad/ rdo rje dril bu thugs kar snol nas/ rtse gcig tu bzhugs pa'i ngang la ngo mtshar ba'i ltas du ma dang bcas te/ dpal ldan sa skya'i lha khang bla brang
du bde bar gshegs so/ /

de'i gcung po slob dpon phyag na rdo rje ni/ yab dgung lo drug cu pa'i dus/ sa mo phag la sku 'khrungs shing / dgung lo drug pa'i dus byang ngos la chos rje pa'i phyag phyir
byon/ sa skya pa rnams kyi dbon po mched gnyis sku na phra bas 'byon mi thub 'jog par zhu zhus pas/ chos rje'i gsung nas/ sgo nga bya'i drod la skye ba yin gsungs nas khrid/
bzhag na phyis mi mjal bar mkhyen pa yin 'dugasku na phra mo de nas phas kyi rgol ba tshar gcod cing / 'gro ba sbyor sgrol thub pa'i ngo mtshar can cig byung zhing
/ chos rje pa dang / gcen la dbang dang gdams pa mang du zhus/ rgyal po go dan gyi hor chas su bcug cing / dpon mo buddha me ga dun gnang / se chen rgyal po dang mjal nas/
pa'e len dbang gi ming dang / gser tham thong ji g.yas g.yon gyi khrims ra dang bcas pa gnang / bod spyi'i steng du bskos/ spyir bod dang sgos sa skya pa la dbang gi lung
las ka gnang ba'i snga ma 'di yin no/ /de nyid dgung lo nyi shu rtsa dgu pa/ me mo yos lo zla ba bdun pa'i tshes gnyis la dpe khang gzims khang du bde bar gshegs so/ /ma
gcig jo mo 'gro la sras lcam sring gnyis byung ba'i gcen slob dpon chen po rin chen rgyal mtshan ni/ yab dgung lo so gcig pa'i dus sa pho khyi lo la sku 'khrungs/ rgyud
lung man ngag thams cad mkhyen nas/ se chen rgyal po'i bla mchod mdzad/ bla ma 'phags pa bod la byon shul du me tog ra bar gdan sa lta bu mdzad/ pho brang nye bar dge 'dun
gyi sde shing kun bde chen btsugs/ bstan pa dang 'gro ba'i don la brtson pa'i ngang nas/ dgung lo zhe gnyis bzhes pa me mo yos lo zla ba gsum pa'i tshes bcu la shing
kun du sku gshegs so/ /de'i lcam mo/ slob

dpon ma cig me tog bya ba sku 'khrungs so/ /yang gung thang btsad po'i sras mo lha cig mdzes ma la/ slob dpon ma bsod nams 'bum pa dang / nyi ma 'bum 'khrungs te/ che bas rab
byung mdzad/ jo mo gling btab btsun ma'i sde btsugs so/ /lha cig mdzes ma'i nye gnas ma jo mo rdo rje gdan la/ slob dpon ye shes 'byung gnas 'khrungs pa yab dgung lo so
gcig pa'i dus sa pho khyi la/ slob dpon rin chen dang dus mnyam du 'khrungs te/ bla ma shar pa chen po sku mched pa la slob gnyer mdzad/ yon tan du ma dang ldan zhing /
mkhan po shar lag zugs par grags/ phyis rgyal po hu dkar che'i bla mchod mdzad/ ljang yul du byon/ dgung lo so bdun pa shing pho khyi lo zla ba bcu gcig pa'i tshes bcu la
mdo khams su bde bar gshegs so/ /yang jo lcam hor mo la/ slob dpon ma rin chen 'byung gnas 'khrungs so/ /de rnams zangs tsha bsod rgyal gyi sras/ lcam sring brgyad yin
no/ /slob dpon phyag na la jo mo zha lu ma nam mkha' 'bum bya ba yod pa la/ phyag na rang bde bar gshegs nas/ zla ba drug song ba dang sa pho 'brug lo zla ba dang po la sras
bdag nyid chen po dharma pha la rakShi ta sku 'khrungs te/ 'phags pas zhal lta mdzad/ de'i bar chad bsrung ba'i phyir du shing khang bla brang bzhengs/ de'i zhabs tog
la zha lu bas/ zha lu khang gsar bzhengs nas phul ba lags so/ khu bos thugs gtsigs shin tu che bar mdzad cing / 'phags pa'i yon tan bum pa gang byo gnang / mdzad pa 'phrin
las thams cad khu dbon dbyer mi phyed zhes kun la grags shing / dgung lo bcu gsum pa la 'phags pa bde bar gshegs nas/ de'i dgongs pa rdzogs thabs rgya chen po bsgrubs
shing / slob

gnyer gyi 'phro rnams shar pa ye rin la gtugs/ bcu bzhi pa la gong du byon rten dge bsnyen yin yang / bla ma'i gdan sa lta bur mdzad/ se chen rgyal po la zhus nas/ bla ma 'phags
pa'i sku gdung ring srel bzhugs pa'i shel gyi mchod rten chen po dang / de bzhugs pa'i me tog ra ba'i sde chen po bzhengs/ rting la/rgyal po ji big thi mur gyi sras
mo/ dpal ldan sa skyar gnang / lo lnga bzhugs bla mchod la bskos nas/ yar byon mdo khams su phebs shing / 'di'i gdan sa lo bdun mdzad/ dgung lo nyi shu pa me mo phag lo
smal zla ba'i tshes bco brgyad la ngo mtshar ba'i ltas du ma dang bcas te/ mdo khams te maNDal du zhi bar gshegs so/ /'di'i jo mo stag 'bum la sras dharma bha dra 'khrungs
gzhon nu la sku gshegs so/ /bla ma ye shes 'byung gnas/ dgung lo nyer lnga pa chu pho khyi lo la lung nag gnyer pa dpal rin gyi gzhi pa chos rin skyid la bla ma'i sras
gcig 'khrungs pa ni/ bdag nyid chen po bzang po dpal ba de/ skyes stobs kyi thugs rab phun sum tshogs pa mnga' yang / sku gzhon nu'i dus su slob gnyer la sogs pa mdzad rgyu
cher ma byung / sman tshe'i yul la sogs su yun ring po 'byon dgos pa byung bas/ dharma pha la rakShi ta sku gshegs nas/ lo bco brgyad kyi bar la rgyud dri ma med pa dang
/ 'phrin las dbyer med pa 'jam dbyangs rin chen rgyal mtshan pas gdan sa mdzad/ 'chad nyan sgom sgrub gzhan phan bstan pa'i bya ba rgya chen po mdzad/ ces grags so/ /phyis
khang gsar ti shri sangs rgyas dpal bas/ bla ma'i dbu 'don gong du zhu ba legs pa la brten nas/ o ja du rgyal pos bla ma bdag nyid chen po gdung rgyud du mnga' gsol/
nga'i bla ma'i

gdung 'chad du phangs pas dbus gtsang du byon la/ gdung rgyud 'phel ba gyis gsungs pa'i lung gnang bas/ thog mar ma cig hor mo la sras slob dpon bsod nams bzang po/ lcags mo
yos lo la sku 'khrungs pa/ sku gzhon dus byang ngos su gu'i gung mdzad/ de rting gong ma a yu par pa ta ge gan rgyal pos/ pa'e len dbang gi mtshan dang / sras mo dpon mo
buddha gan gnang / yar byon mdo khams su sku gshegs so/ /'di la lcam mo gcig kyang byung ngo / /bla ma bdag nyid chen pos dbus gtsang du phebs nas rgyal po'i lung bzhin/
jo mo lnga khab tu bzhes shing / gdung rus gcig pa'i gdan sa 'dzin mkhan gzhan med pa'i don gyis/ yab mes kyi chos lugs rnams la'ang gsan sbyongs mdzad/ bla ma 'phags pa
dang dharma pha la'i phyi rten bzhugs sa'i gser thog g.yu thog dang /lha khang chen mo'i thigs khang du/ dkyil 'khor mi gcig pa drug brgya nyi shu rtsa dgu 'bri ba/ shing
mo lug lo la phyi'i lcags ri chen mo gcod pa la sogs pa'i zhal bkod mdzad cing / bstan pa dang rgyal khams gdan sa'i phyis su mdzad pa'i 'phrin las rgya chen po mdzad/
gdan sa'i dpal 'byor yang 'di'i ring las che ba ma byung zer ba 'dug ces grags so/ /bla ma 'di'i lha khang bla brang du lo bco lnga bzhugs/ bu yan du rgyal pos/ gu shri
gnang / bzhi thog tu bzhugs/ gdan sa lo zhe lnga nas/ re gsum gyi bar du lo bcu dgu mdzad/ re gsum pa shing pho byi lo la/ bzhi thog gzim khang du zhi bar gshegs/ bla ma
'di nyid la sras yongs su grags pa dgu gzhon nu la gshegs pa bzhi/ sras mo gnyis rnams byon pa gong du smos pa'i bsod nams bzang po lcam sring gnyis/ bod du

yar 'brog dpon chen gyis jo mor phul ba'i ma cig mang mkhar ma kun dga' 'bum la/ bla ma dam pa kun dga' blo gros rgyal mtshan dpal bzang po pa ni/ yab dgung lo so brgyad pa
sa mo phag lor 'khrungs te/ rnam thar ni bla ma 'phags pa dang tshul mtshungs shing / gong du byon pas siddhi pha la ing khyung ge gan rgyal po'i ti shri mdzad/ bstan pa'i
mnga' bdag chen por gyur te/ dgung lo rtsa dgu pa me mo yos lo zla ba gnyis par/ me tog ra ba'i sde chen por zhi bar gshegs so/ /yang ma cig nam mkha' rgyal mo la sras
che ba mkhas btsun chen po nam mkha' legs pa'i blo gros dpal bzang po pa ni/ yab dgung lo zhe bzhi pa shing mo sbrul lo la 'khrungs te/ mkhyen rab phun sum tshogs pa mnga'
zhing / khyad par chos skyong che chung la nus pa thon par grags so/ /gong nas ku sha la go lug rgyal pos/ kon ting gu shri mtshan dang shel dam gnang / gdan sa lo bcu
dgu mdzad/ dgung lo so dgu pa chu mo lug lo zla ba dgu pa'i tshes brgyad la bzhi thog gzim khang du zhi bar gshegs so/ /sras bar pa gcig gzhon nu la sku gshegs so/ /chung
ba slob dpon nam mkha' rgyal mtshan dpal bzang po pa/ yab sku gshegs pa'i lo shing pho byi ba la sku 'khrungs te/ sku gzhon nu la go thub rgyal po'i bla mchod mdzad/ dgung
lo nyi shu pa la pho brang dang nye bar bde bar gshegs so/ /yang ma cig kun dga' nam mkha'i rgyan la sras che ba slob dpon chen po/ kun dga' legs pa'i 'byung gnas rgyal
mtshan dpal bzang po ni/ yab mes kyi chos lugs thugs su chud nas gong du byon/ ja yan du rgyal po'i ti shri mdzad/ bstan pa'i mnga' bdag chen por gyur te/ me tog ra ba'i
sder zhi

bar gshegs so/ /sras bar pa bla ma dam pa kun dga' rgyal mtshan dpal bzang po pa/ yab dgung lo zhe dgu pa lcags pho byi lo la 'khrungs/ nyer gnyis pa la gong du byon/ ye sun
the mur rgyal po'i dus su/ chang gu'i gung mdzad/ ja yan du rgyal po'i sku tshe'i smad dang / rin chen rgyal po tho gan thi mur rgyal po'i sku tshe'i stod la/ rgyal po
rim pa gsum gyi ti shri dang / bstan pa'i bya ba rgya chen po mdzad de/ dgung lo lnga bcu pa phag lo la me tog ra ba'i sde chen por zhi bar gshegs so/ /gcung chung ba gcig
gzhon nu la sku gshegs so/ /yang ma cig re mda' ma lha cig nyi ma rin chen la/ sras snga ma gcig gzhon nu la sku gshegs so/ /de 'og slob dpon ma kun dga' 'bum/ chung ba
dbang kun dga' legs pa'i rgyal mtshan dpal bzang po/ yab dgung lo zhe bdun pa sa pho spre lo la 'khrungs te/ gong ma tho gan thi mur rgyal pos/ pa'e len dbang gi mtshan
dang / gser dam bod chol kha gsum la shes su bcug pa'i lung bzang po dang / sngar dbang bsod nams bzang po'i jo mo yin pa'i dbon mo' bha gan dang bcas pa gnang / dgung lo
nyer dgu pa me pho byi ba'i lo la srad bu'i sa char sku gshegs so/ /yang ma cig zha lu ma gzhon nu 'bum la sras bzhi'i che ba/ ta dben kun dga' nyi ma rgyal mtshan dpal
bzang po pa/ gzhon nu nas mkhyen rab tshad med pa mnga' bas/ gong du siddhi pha la i khyung ge gan rgyal po'i bla mchod mdzad/ ta dben gu shri mtshan dang / shel dam gnang
/ 'gro don rgya che bar mdzad/ chu pho khyi lo la pho brang ta'i tur/ bde bar gshegs so/ /de'i gcung che ba 'jam dbyangs don yod rgyal mtshan dpal bzang po pa/ yab dgung

lo zhe dgu pa'i dus lcags pho khyi lo la sku 'khrungs/ 'di ni 'jam dbyangs dngos yin par kun la grags pas/ rgyas par rnam thar chen mor blta'o/ /dgung lo so lnga pa shing pho
spre'u'i lo zla ba dang po'i tshes bcu gcig la rin chen sgang gong ma'i gzims khang du zhi bar gshegs so/ /gcung bar pa bla ma dam pa bsod nams rgyal mtshan dpal bzang
po pa/ yab dgung lo nga gcig pa chu pho byi ba'i lo la 'khrungs te/ 'di ni rdo rje 'chang dngos yin par the tshom mi za'o/ /gu shri mtshan thogs shing / tho gan thi mur
rgyal po'i bla ma la gdan 'dren rim par byung na'ang / chos kho na don du gnyer nas ma byon/ dgung lo drug cu re bzhi pa shing mo yos lo zla ba drug pa'i nyer lnga la ngo
mtshar ba'i ltas du ma dang bcas te/ dpal bsam yas lhun gyi grub pa'i bla brang bkra shis sgang gi gzims khang du bde bar gshegs so/ /gcung chung shos gcig gzhon nu la sku
gshegs so/ /de rnams kyi bla ma bdag nyid chen po'i sras lcam sring bco lnga'i rnam thar zur tsam bstan zin to/ /bla ma bdag nyid chen po'i sras 'di la rgyud pa ji ltar
'khrungs/ bla brang gang dang gang gi zhal bdag mdzad pa ni/ gong du dbang bsod nams bzang po'i jo mo bungha gan la/ sras slob dpon chen po ratna shri shing pho byi lo
la 'khrungs te/ dgung lo nyer lnga pa sa pho byi ba lo la sku gshegs so/ /ti shri kun dga' rgyal mtshan pa bsnyen rdzogs ma mdzad pa'i gong du ma cig byang pa mo la/ slob
dpon chen po chos skyong rgyal mtshan bzang po ba chu pho sprel lo la 'khrungs shing / kun spangs pa'i lcam mo la/ slob dpon chen po blo gros rgyal mtshan dpal

bzang po pa yang / chu pho sprel lo de kha la sku 'khrungs te/ tho gan thi mur rgyal pos ta dben gu shri'i mtshan dang / shel dam lung bzang po dang / bcas pa gnang / sku mched
'di gnyis kyis lha khang bla brang du bzhugs so/ /bla ma mkhas btsun chen po'i ma cig dbon mo dge 'dun 'bum la/ sras slob dpon chen po kun dga' rin chen pa/ sa mo yos
lo la 'khrungs te/ tho gan thi mur rgyal po'i tho ling shin tu hu ta dben gu shri'i mtshan dang / shel dam gnang / bzhi thog bla brang gi gdan sa mdzad/ dgung lo drug cu
re gcig pa sa mo yos lor gtsang chu mig ring mor bde bar gshegs so/ /kun dga' legs pa'i jo mo/ gung thang khab pa'i lha gcig kun skyong rgyal mo la/ slob dpon ma bsod nams
'bum 'khrungs shing / ti shri grags pa'i 'od zer gyi lcam mo/ /ma cig dge 'dun 'bum la sras che ba bla ma chen po bsod nams blo gros rgyal mtshan dpal bzang po pa/ yab
dgung lo nyer lnga pa chu pho spre'u'i lo la 'khrungs te/ dgung lo nyi shu rtsa gsum bzhes dus/ khong rang gi dpon skya slob dpon rin bzang gis do dam byas rdzong gi rtsa
ba dag blon chen kun dga' bzang po'i tsha bo/ dpon don grub rgyal mtshan bya ba la sa cha nyos nas/ stag tshang rdzong gi 'gram shing pho rta lo zla ba gsum pa'i tshes
lnga nas bting / rdzong bla ma chen po sku mched pa la phul ba yin/ dgung lo sum cu pa glang lo la tho gan thi mur rgyal pos gser yig pa dharma kirti dben shri dang / i
bu dben shri sngon rting du mngags/ ti shri mtshan bod nas gsel/ gcung po la dbang gi las ka gnang / gong du gdan drangs/ rgyal po'i bla ma ma mdzad/ dgung lo so gcig pa
chu pho stag lo zla ba bcu pa la me tog ra

bar bde bar gshegs so/ /bar pa gcig gzhon nu la sku gshegs/ gcung chung ba slob dpon chen po grags pa rgyal mtshan dpal bzang po pa/ me pho byi lo la yab gshegs nas/ zla ba
drug song pa dang 'khrungs/ tho gan thi mur rgyal pos/ pa'e lan dbang gi mtshan dang / khrims ra nyi ma nub phyogs la shes su chugs gsungs pa'i lung bzang po dang bcas pa
gnang / dgung lo zhe gcig pa me pho 'brug lo'i zla ba dang po'i nyer gnyis la ngo mtshar ba'i ltas du ma dang bcas te stag tshang rdzong gi gzims khang rnying par zhi bar
gshegs so/ /'di pa sku mched kyis dus mchod bla brang 'dzin skyong mdzad do/ /'jam dbyangs don yod rgyal mtshan pas bsnyen rdzogs ma mdzad gong du/ ma gcig zha lu ma la
sras bla chen kun dga' rgyal mtshan dpal 'khrungs zhing / 'di pa'ang yab sras khu dbon pas rin chen sgang bla brang 'dzin skyong mdzad de/ phyis chos rje bla ma dam pas
bla brang dus mchod pa la sbyar ro/ /yang bla ma sku mched de rnams kyi sras rgyud ji ltar 'khrungs na/ lha khang pa chos kyi rgyal mtshan pa bsnyen rdzogs ma mdzad gong
du/ ta dben byang pa'i jo mo'i sras che ba/ chos rje kun dga' bkra shis rgyal mtshan dpal bzang po pa/ sa mo glang lo la 'khrungs te/ mkhas btsun bzang gsum gyi yon tan
phun sum tshogs pa mnga' zhing / dgung lo nga bzhi pa chu pho 'brug lo la rgya nag ye dbang rgyal pos mngags pa'i gser yig ser yig pa/ ta'i ta bzhin dang / a nu dri hor pa
rnams kyis gdan drangs nas/ rnam thos pho brang dang / rgya nag gi ri bo rtse lngar byon/ rgyal po'i ti shri mdzad/ shel gyi dam kha dang / lung bzang po gnang / ci gyo
ta'i ching ha wa pa si than/ shang shen/

ki kang ti/ kong sha kong mi'ing / ba wo/ bod skad du 'phrin las sna tshogs rgyas pa/ dam chos mchog tu rgyas pa/ yang dag pa'i ye shes/ snying rje rgya chen kun la rgyas par
phan pa/ zhing bsrungs shing bstan pa bshad pa/ yang dag par rig pa theg chen chos kyi rgyal po/ nub kyi phyogs dge ba/ rdo rje kun khyab 'od zer chen po'i sangs rgyas
zhes pa'i mtshan yang de rnams gsal lo/ /lha khang chen mo lag tu len pa la sogs/ gdan sa'i phyag phyir 'gyur ba'i thugs khur chen po bsnams/ sa skya pa'i bstan pa'i me
ro bslangs pa lta bur gyur pas na sku drin shin du che zhing / rgya nag tu lo ngo gsum bzhugs/ shing pho rta lo la bod du phebs nas/ bstan pa dang 'gro ba'i don rgya chen
po mdzad de/ dgung lo don bdun pa shing mo sbrul lo zla ba bdun pa'i tshes bcu la lha khang chen mo'i yang rtser bde bar gshegs so/ /de'i gcung po bla ma chen po bsod nams
bkra shis rgyal mtshan dpal bzang po/ sbas pa'i rnal 'byor de nyid kyis kyang bstan pa dang 'gro ba'i don rgya chen po yun ring du mdzad de/ sa pho byi ba lo la dpal ldan
lha rtse rdzong gi gzims khang du bde bar gshegs so/ /lcam mo gcig kyang 'khrungs so/ /yang dpon chen dbang phyug dpal gyi jo mo dpal mo skyid dpal la/ drung chos rgyal
ba'i sras/ bla ma rdo rje rin chen pa dang / bla ma dharma dpa'o/ /bzhi thog kun rin pa'i jo mo gnyis thog dbon mo la sras gcig 'khrungs pa/ gzhon nu la sku gshegs/ mnyam
med dbon mo la/ sras che ba blo gros rgyal mtshan dpal la| rgya tA ming rgyal pos ta'i gu shri gnang / gdan sa mdzad/ gcung grags pa blo gros pa gtsang chu mig ring mo
na bzhugs so/ /yang dbang grags pa rgyal

mtshan pa'i jo mo byang pa ma gcig lha mo rin chen la/ sras che ba ta dben kun legs pa/ yab dgung lo nyer gnyis pa me mo bya lo la sku 'khrungs/ tho gan thi mur rgyal pos/
ta dben gu shri'i mtshan dang / lung bzang po gnang / dgung lo nyer brgyad pa shing pho byi ba lo la rta nag ri khud du bde bar gshegs so/ /de'i gcung po dbang rnam sras
rgyal mtshan dpal bzang po pa/ yab dgung lo nyer lnga pa lcags pho byi ba'i lo zla ba dang po la sku 'khrungs te/ tho gan thi mur rgyal pos/ khong rang gi sras che ba dang
mnyam pa'i las ka ri rtsing dbang gi mtshan/ gser dam dbang hu hu ye byang She zi ma/ rnams g.yas g.yon gyi khrims ra brgyad/ khrims gyi tha'i sa/ pha ming gcig pa'i hu
shri nyi ma nub phyogs la shes su bcug pa'i lung bzang po dang bcas pa gnang nas/ khrims ra gnyis kyi mdzad 'phrin rgyas par mdzad/ dgung lo zhe dgu pa sa pho byi ba lo
hor zla bzhi pa'i nyer bzhi la ngo mtshar ba'i ltas du ma dang bcas te/ smon mkhar rtse gdong gzims khang du bde bar gshegs so/ /yang rtse gdong pa ma gcig sras 'dren la
dbang gi sras mo/ slob dpon chen po chos kyi bsod nams rgyal mtshan dpal bzang po pa/ sa mo phag lo la 'khrungs te/ gzhon nu nas yab mes kyi chos lugs phyi nang gi yon tan
mtha' dag thugs su chud te/ byang sems chen por grags pa de nyid dgung lo bdun cu pa/ sa pho spre'u'i lo hor zla gsum pa'i tshes brgyad la/g.yas ru srin po ri'i gzims khang
rnam rgyal sgang du bde bar gshegs so/ /'di dang yab yum gcig pa'i lcam mo/ /slob dpon ma bkra shis 'bum byung / yang thong ja'i dbon mo la dbang gi sras mo/ slob dpon
ma byang sems bsod

nams rgyal mo ba byung / yang bla chen kun rgyal gyi jo mo snye mo sku zhang pa'i sras mo/ma cig nam mkha' rgyal mo la sras/ slob dpon chen po nam mkha' rgyal mtshan pa sku
mched gnyis byung / shab dge sding na bzhugs/ lcam mo gcig kyang yod do/ /de rting lha rtse ba bdag chen bsod nams bkra shis pa'i sras/ nyi shar dpon mo rnam rgyal la 'khrungs
pa/ slob dpon chen po bkra shis rgyal mtshan pa theg chen chos rje'i gdan sa mdzad pa de/ lha khang chen mo na bzhugs so/ /yang bzhi theg slob dpon rgyal mtshan pa'i
sras gcig yang gdan sar bsko rgyu yod do/ /yang ta'i dben kun dga' legs pa hu shri dbon mo la sras slob dpon ma kun dga' 'bum 'khrungs so/ /dbang rnam sras pa la sras
po gnyis dang / sras mo lnga yod pa'i/ ma gcig nyi ma 'bum la slob dpon chen po kun dga' blo gros pa 'khrungs te/ chu pho byi ba lo la bla brang rin chen sgang du bde bar
gshegs so/ /yar 'brog pa ma gcig bsod nams 'bum la/ sras po slob dpon chen po nam mkha' legs pa'i blo gros rgyal mtshan dpal bzang po pa/ yab dgung lo bzhi bcu pa/ sa mo
yos lo zla ba bcu pa'i tshes bco lnga la 'khrungs te/ dgung lo bcu drug pa shing pho rta lo la theg chen chos rje'i sku drin las/ rgya nag ye dbang rgyal pos/ hu kyang ho
dbang gi mtshan dang / gser dam bod la shes su bcug pa'i lung bzang po dang bcas pa gnang nas khrims mdzad/ 'phrin las rgyas par bzhugs so/ /de'i lcam mo che ba slob dpon
ma nam mkha' 'bum dang / 'dzom pa rgyal mo/ /kun dga' 'bum/ lha mo rin chen/ nam mkha' rgyal mo dang / lnga 'khrungs so/ /mdor na dang po gnam lha mched gsum nas da lta
yan/

gdung rabs rkyang pa nyi shu rtsa lnga song zhing / so sor gyes pa'i rnam grangs kyang dgu bcu go bdun/ lcam mo nyi shu rtsa gcig tsam byon par bzhed do/ /tshe rabs kun tu
dpal ldan bla ma la/ /mi phyed dad pa'i shugs kyis kun blangs nas/ /bla ma rgyud pa'i rnam thar thor bu tsam/ /bris pas dge ba'i bstan pa 'phel ba dang / /rgyud 'dzin sku
che dpal 'byor rab rgyas nas/ /gdul bya rnam mkhyen sa la myur 'khod shog///

sa skya'i bu chen shar nab gung gsum dang / /khang gsar chen mo ba'i byon tshul bzhugs so/ /chos rje khu dbon gyi slob ma/ shar nub gung gsum khang gsar pa dang bzhir grags
pa'i shar pa'i gdung rus ni/ zhang zhung sngags rnying ma ba/ jo 'bum zhes pa'i sras gsum gyi gcen po pa/ bla ma shar pa ye 'byung chos rje pa la rab tu byung / des dpon
chen shAkya bzang po la/ bla brang shar nyos nas bzung / dgung lo drug cu rtsa bzhi thub/ gnyis pa slob dpon rdo rje 'od zer bas shar gyi gdan sa lo bdun mdzad/ dgung lo
re gnyis thub/ gsum pa slob dpon 'od zer 'phen rten dge bsnyen yin/ khong sku mched kyi lcam mo'i sras bla ma ye shes rgyal mtshan/ chos rje pa dang shar pa ye 'byung gi
slob ma yin/ gong ma se chen mangga la'i bla mchod byas/ bla ma rdo rdze 'od zer gshegs rting gdan sa lo bcu dgu mdzad/ dgung lo re drug thub/ shar pa chen po rab tu ma
byung bar kyi sras/ phyug mo rdze btsun skyabs ma la sras gsum byung / 'gro mgon'gon 'phags pa'i slob ma yin/ gcen po dus 'khor pa ye rin/ bla ma 'phags pa shing kun nas
gdan 'dren pa la sa skya pa spyis brdzangs/ phyi'i se chen rgyal po'i ti shri mdzad/ dgung lo zhe bdun pa la rtse lngar gshegs/ bar pa bla ma kun dga' seng ge sa pho spre
lo la gong du byon/ gong ma dang rgyal bu A nan ta'i bla mchod

mdzad/ dbus gtsang du phebs nas gdan sa lo dgu mdzad/ dgung lo re brgyad bzhugs/ gcung 'jam dbyangs rin chen rgyal mtshan sa pho rta la 'khrungs/ me mo phag lo nas se chen
gyi lung gis sa skya bzhi thog gi bla chos lo bco brgyad bshad/ nyi ma re la chos dung lan lnga lnga 'bud pa byung / phyis gong du o ja du rgyal po'i ti shri mdzad/ dgung
lo zhe dgu la gong du sku gshegs/ lung dang rtogs pa'i yon tan phun tshogs mnga'/ dpal ldan sa skya pa'i mnga' thang bla ma de dus che ba lags/ bla ma shar pa kun seng dang
/ ma cig mkha' 'gro 'bum gyi sras che ba slob dpon chen po seng ge dpal dgung lo sum cu pa la rgya yul du gshegs so/ /bar pa kun dga' bsod nams pas gdan sa lo so bzhi
bzung / re gnyis pa me pho khyi lo la sku gshegs/ gcung po slob dpon chen po kun dga' rin chen dang / ma gcig nam mkha' rgyan gyi sras che ba/ slob dpon rin chen rgyal mtshan
pas gdan sa mdzad/ rta lo'i lo lnga bcu bzhes/ bar pa slob dpon kun dga' rgyal mtshan/ gcung po slob dpon nyi ma gzhon nu la sku gshegs/ nub pa'i thog ma slob dpon
'u yug pa bsod nams seng ge chos rje pa la thug de la slob dpon zangs tshas nyi thog phog de'i gcung po gcig gi sras bla ma kun smon yang chos rje pa la thug de'i gcung po
kun dga' mdzes sku mched gnyis/ phyis dpon chen kun dga' bzang po'i phyogs su chad nas bla ma 'phags pa'i thugs dang ma mthun par/ se chen gyi lung gis spyugs nas/ gcen
po sman tshe'i yul du 'das/ de'i dbon po yon tan dpal gyi/ dbon po sangs rgyas dpal gyis gdan sa mdzad do/ /

gung pa ni chos rje pa'i slob ma/ skyo ston dri med/ de nas dbon rgyud med par slob mas gdan sa bzung ba la/ bla ma dar yas/ gung pa dpal rgyal/ gung pa sher rgyal/ gung pa
bkra shis bzang po/ gung pa blo bzang / de 'das nas yang dge bshes bkra shis pa'i bskyar nas byas so/ /yang khang gsar chen mo ba'i brgyud pa ni/ dang por sum pa grags kyis
sras/ bla ma grags pa 'od zer ba de/ shar pa rdo rje 'od zer dang / ye pa'i btsun pa yin/ phyis bla ma 'phags pa'i dkon gnyer gyi rgan pa thob/ slob dpon dharma pha la'i
phyag phyir gong la phyin/ bla ma dus 'khor ba'i rjes la se chen gyi ti shri mdzad/ dgung lo nga brgyad pa la gong du sku gshegs so/ /de'i gcung po sras bla ma sangs
rgyas dpal gyis khang gsar bla brang bzung / gong du o ja du rgyal po dang / go lug rgyal po/ bu yan du rgyal po gsum gyi ring la ti shri mdzad/ dgung lo zhe brgyad pa la
gong du sku gshegs/ 'dis bla ma bdag nyid chen po bzang po dpal yul sman tshe'i yul nas/ hor rgyal po dang mjal ba'i mthun rkyen mdzad pas/ sa skya pa'i gdung rgyud kyi
zhabs tog byed pa che bar byed do/ /de'i sras bla ma grags pa rgyal mtshan dpal bas/ gu shri'i las ka mdzad nas/ rting la dbus kyi re tsha yon tan khang du/ khang gsar pa
rang gi nye gnas/ nam mkha'i g.yog gis khrims med byas pas nyes blangs nas sa skyar byon/ phyag rdzas thams cad dbus gtsang mnga' ris kyi dge 'dun la gser zho'i 'gyed byas/
bla ma bdag nyid chen po la gser gar bu'i lha chen dang / khyad nor mang po phul/ khong rang khang gsar chen mo nas mar gseb kyi spu bton pa bzhin du/ kun spangs mdzad
pa'i ngang la/ dgung lo nyi shu rtsa drug pa la rta nag gi brag ske rags can du grongs so/ /phung po lhag med la

'gro rgyu yin na na 'ang / nye gnas kyi dgung zhag bdun nas spur la reg pas lhag ma dum bu gcig lus zer ro/ khang gsar pa'i pha spun ring po'i rgyud/ slob dpon chen po nyi
ma rgyal mtshan pa gong du gu shri mdzad nas grongs/ de'i sras slob dpon chen po bde legs rgyal mtshan pa'o/ sngon tshe sa skya bla mas bod khams bskyangs pa'i dus/ /bzang
ldan slob mas chos bzhin byas pa'i mthus/ /mthun rkyen bla ma'i gdan sa rgyal sa'i ti shri thob/ /thob pa de 'dra phyin chad 'byung ba e srid ang / /bu gcig ma bzhin 'gro
la brtse ba'i sa paN gyis/ /bu chen slob ma'i byon tshul 'di bris pas/ /bu ram shing pa'i rgyud kyi bstan pa 'phel byed pas/ /bu slob 'phags pa'i dge 'dun phyogs bcur
dar bar shog/ //

dbus gtsang dpon chen dang / sa skya nang chen rim pa'i byon tshul bzhugs/ oM swa sti/ dpal ldan sa skya pa'i gdung rgyud dri ma med pa 'di dang / hor rgyal po yon mchod du
'brel nas gtsug lag gnyis ka'i sgo nas/ bod khams bskyang ba'i phyir/ zhar la byung ba dbus gtsang dpon chen gyi rim pa ni/ thog mar dpon chen la snga ba shAkya bzang po
de la/ chos rje sa paN dgung lo re gsum pa sa pho 'brug la/ hor rgyal po e chen go dan gyi gdan 'dren byung nas/ byang phyogs sprul pa sder phebs dus/ bla ma 'u yug pa dang
/ shar pa sher 'byung ma gtogs/ dge ba'i bshes gnyen thams cad kyang phyag 'tshal du bcug sa skya dang gzhi ba'i rgan pa la bskos nas bzhag bla ma 'phags pa'i dus su/
se chen gyi lung gi zon glu gun min dben hu'i ming dang shel dam gnang nas/ dbus gtsang gi dpon chen bskos/ khang gsar chen mo btab/ me pho 'brug lo la/ bla ma 'phags pa
gong nas phebs pa'i bsu ba la dpon chen pas kyang byon dpon slob noms gye re lha khang du bzhugs pa'i nub mo/ bla ma'i zhal nas mi khong la nye gnas go chod byung bas/ lha
khang 'di lta bu bzhengs thub 'dug te gsungs pa dpon chen pa sku rgyab na yod pas gsan nas/ bla ma dam pa mnyes na 'di tsam rgya mthongs su tshud pa'i lha khang zhig bzhengs
pa lags zhus pas/ nan ltar

legs gsungs/ de 'phral la thig tshad byas par yar khyer nas/ 'dam sog yan dbus gtsang gi khri stong / mi sde rnams la bka' shog bkram/ mi lag bskul nas/ de kha'i lo la lha
khang chen mo'i 'gram bting / lcags ri nang ma lcog spe 'bur lcog chung dang bcas pa brtsigs pa'i dus su/ shing cha rnams drangs nas lha khang chen mo'i 'og thog ci rigs
phub tshar ba'i mtshams dpon chen ngang la sa skyar sku gshegs so/ /'di sa skya pa la yus po che'i mi gsum gyi rgan pa blon po drin chen du 'dug pa/ khong gi dbon po bsod
dbang 'das rting dus mchod kyang mi gnang pas/ dpon chen dbang brtson gyis lha sa gro khud phul byung / ba mo gzhung rnams la gzhis chung re yod pa rtsad na sa/ dus mchod
la btsugs yod pas/ dpon chen dang nang so su 'dzin gyis 'di bzhin gyi do dam byed dgos/ dpon chen shAkya bzang po'i rjes la/ nang gnyer kun dga' bzang pos dpon chen tshang
ma lo drug byas/ de'i bar la lha khang gi lcags ri lcags chung 'og thog thigs khang zhabs su phyug par byas/ gser 'phru chen mo btsugs/ chos rje sa paN gyi nang bstan
byang chub chen po'i gser sku dang / lha khang gi khyams la ri mo thams cad bzhengs/ rin chen sgang bla brang dang / dbu rtse byang lha khang bla brang dang bcas pa 'debs
pa'i do dam byas/ kun dga' bzang pos las kha btad nas/ bya rog tshang du lo drug bcu'i bar la/ dpon chen zhang btsun dang / phyug po sgang dkar ba byang rin gsum po/ bla
mas zhal ltas rim gyis bskos/ kun dga' bzang po la bla ma ma mnyes nas/ se chen gyi lung gi saM gha ching sang gis mgo byas rtsa ba'i hor dmag 'bum phrag gcig btang / dmag

lam stag tshang phu la zhugs/ khang dmar gyis sa mkhar la mtshon kha bslangs te steng bya rog tshang la skor rgyag byas/ lcags pho 'brug lo la dpon chen khrims la bsgral/ de
nas yun ring ma song bar bla ma 'phags pa yang zhi bar gshegs pas gong du zhu ba la nye gnas gzhon nu dbang phyug btang / se chen gyi lung gis byang rin la dpon chen bskos/
son wi sa'i dngul dam gling drug ma dang / shel gyi dam la yang gnang / rting la byang rin shang sdong po thang gis sgar thog tu kun dga' bzang po'i g.yog byang pa ye
shes bzang pos bsad zer/ de nas dpon chen kun gzhon/ dpon chen gzhon dbang / de'i ring la phye bsal chen po dang / khrims gyi zhib cha phal cher byung ba/ de nas don chen
byang rdor/ de nas dpon chen ag len/ de'i ring la lha chen mo'i spen bad bkal/ rgya mthongs ka brgyad btsugs/ thigs khang logs la bla ma bdag nyid chen po'i bka' bka'
bzhin/ phyi nang gi dkyil 'khor mi gcig pa drug brgya sum cu rtsa dgu bzhengs/ shing mo lug lo la phyis lcags ri chen mo dang / dbon po ra'i lcags ri gtod pa/ bla ma 'phags
pa dang / dharma pha la'i phyi bstan bzhugs sa'i gser thog g.yu thog 'gel ba/ jo mo gling 'debs pa/ 'bri gung la dmag 'khyer ba sogs/ gdan sa chen po'i :chags/[phyag ]/
phyi dang / zhabs tog byas pa shin tu che bar byed/ dgas por dmag 'khyer jus legs len pa'i dus/ sa mtshams na brag la ag len gyi ming bris pa bzhag 'dug zer/ bzhon dbang
dang / byang rdor/ ag len gsum gyi ring la/ sa 'bri 'thab/ ag len gyi dpon chen ngang la rgya yul du byon/ a yu par pa rdar/ bu yan du rgyal bu dang mjal/ mi rabs kyi

bar la yar 'brog khri skor 'jags pa'i lung bzang po thob/ de nas yang dpon chen gzhan dbang la bskyar nas bskos/ che gsal la sogs pa 'di'i skabs su byung bar yang byed/ de
nas dpon chen legs pa dpal/ dpon chen seng ge dpal/ dpon chen 'od zer seng ge 'di'i swan jing dben gyi dam kha yang bzung / de nas dpon chen kun rin/ dpon chen don yod dpal/
dpon chen yon btsun/ yang dpon chen 'od zer seng ges bskyar nas byas/ de nas dpon chen rgyal ba bzang po/ dpon chen dbang phyug dpal/ dpon chen bsod nams dpal/ dpon chen
nam mkha' bstan pa'i tshab la/ yang dpon chen rgyal ba bzang po khyon gyis bskos bskyar nas byas/ de nas dpon chen dbang brtson/ de nas dpon chen grags pa rgyal mtshan/
de nas dpon chen blo gros rgyal mtshan/ dpon chen dpal 'bum/ dpon chen grags dbang / rting ma ming gi dpon chen la/ a mo gha pa rnams byung ngo / /sa skya nang chen gyi
rim pa ni/ thog mar nang chen kun dga' bzang po/ de'i tsha bo dpon gzhon nu dpal/ dpon kun gzhon/ dpon don grub dpal/ dpon blo/ zha lu dpon shes/ ston pa rin chen dpal/
dpon grub bzang / nye gnas dkon mchog bzang po/ nye gnas 'jam rgyal/ yang ston pa rin chen dpal/ lung gis bskos/ ston pa ring mo/ jo btsun kun shes/ nye gnas kun dga' 'phel/
dpon yon btsun grags pa dar/ lung gi bskos/ si tu'i dam kha byung / yang gsar bskos byas/ rin bsam du dban shA lung gis bskos/ nye gnas nam mkha' rgyal mtshan lung gis
bskos/ dpon kun rin nye gnas 'bum skyabs/ nam mkha' dpal du dben

sha nye gnas bzang po dpal/ dpon po chos rgyal/ dpon seng ge rgyal mtshan/ shes rab 'od zer du dben shA/ dpon po dkon mchog rin chen/ nang pa 'phags pa dpal bzang po/ nang
pa kun dga' 'bum/ nang chen kun dga' 'phags/ nang chen rab mthor 'phags rnams so/ /dpon chen nang chen rim pa'i byung tshul 'di/ /mi chen blo chen bya las 'dzin pa rnams/
/brtse chen khur chen 'khur cing chab srid kyi/ /sa chen bde chen thob pa'i rgyur gyur cig///

/khri skor mchog gyur zha lu ba'i byung tshul dang / myang yul chags lugs bzhugs so/ /oM swa ti/ 'gro ba'i bla ma dpal ldan sa skya pa/ /'jam dbyangs rnam 'phrul rim pa'i sku
drin las/ /dbus gtsang 'di yang khri stong dbang bsgyur ba'i/ /sde dpon stobs ldan che gnyan mang byung ba/ /de'i nang nas rigs bzang sku nye shing / khri skor bcu gsum
dag gi mchog gyur pa/ /zha lu sku zhang byon tshul 'di ltar grags/ de'ang 'di ltar thos te/ sngon rgyal po khri lde 'od srung dang / btsun mo lcog ro bza' dkar rgyal mo
legs la/ sras mnga' bdag dpal 'khor btsan/ de'i btsun mo tshe spong bza' dkar rgyal la/ sras skyid sde nyi ma mgon dang / bal bza' phan rgyal la/ khri bkra shis brtsegs
pa dpal btsan chung btsan 'dis/ sngon ma stod phyogs su byon/ gu ge spu hreng ya tshe rnams kyi/ mnga' bdag mdzad pa la sras dpal gyi mgon dang / bkra shis nyi ma mgon/ lde
gtsug mgon rnams byung ba la/ stod kyi mgon gsum zer ro/ /de'i rgyud stod kyi rgyal rgyud rnams yin no/ /gcung po khri bkra shis brtsegs pa dpal/ /rting la stod phyogs
su spyugs/ mnga' ris gung thang man la chags/ sras dpal lde dang 'od lde/ skyid lde rnams byung ba la/ smad kyi lde gsum zer/ gcung skyid lde de/ 'jad rta nag ngos su phog
pa la/ sras drug byung ba'i lnga pa'i rgyud 'gro

rtsod dang / mus mdzad la sogs byang phyogs la yod/ sras gcig gtsang grom pa dang / shab sran/ myang stod smad du byon pas/ myang yul du sras gsum pa'i che ba / khyung btsad/
bar pa bre btsad/ chung ba la lce btsad zer/ khong mched gsum gyi myang stod smad la yul bgos/ sa ris byas pa ni/ phu ha'o gangs bzang nas/ mda' bcug pa gcung pa yu ba
gdong yan la/ bod 'brog cha snyoms pa'i yul sde chen po gsum du phye te/ phu byang shar ri nang spang mkhar la gtad/ mda' lho nub gangs ye sham bu la gtad pa/ bseg 'gros
su yod pa la/ yul sde chen po gcig tu byas te/ gcen khyung btsad kyi sa mtsham gtsang khang brag kha yan yin/ 'di'i sa khong na phu na/ 'brog sde chen po gsum yod pa ni/
gam ru rgyang ru nying ru gsum/ bar na tshong 'dus chen po gcig yod pa ni/ sal ma tshong 'dus bya ba yod de/ phyis bkag nas gnas snying du 'phos pa'o/ /sa khong de rnams
na mi rigs mi 'dra ba gnyis yod pa ni/ drag?brag shos rnams shes rab che dge ba la brtson pa kho na yod do/ /phal shos rnams sdig shas che/ nya dang ri dwags rngon pa'o/
/zong sna mi 'dra ba gsum yod pa ni/ zha mo snam phrug phad phyar yang yod/ de skor phu'i 'brog sde ches/ mda' zhing sa khyon chung bas cha ma snyoms pas/ sha se khog tu
nyo tshong byed par byung ngo / /bar pa lde btsad kyi dbang rigs/ gtsang gad brag kha man/ sna bo brag rdog yan la/ yul sde chen po gcig tu byed pa'i/ de'ang phu swa ma
sA'u/ byang shar dang / mda' gab bya dkar/ lho nub la bstan pa/ bseg 'gros su yod pa/ phu'i 'brog sde gsum ni/ rgyang mkhar/ skyid mkhar/ mag ngag rnams so/ /bar gyi tshong
'dus gcig ni/ 'od gsum ti du dgu'i tshong

'dus bya'o/ /mi rigs mi 'dra ba gnyis ni/ brag shos rnams shin tu phyugazhan pa rnams dbul zhing 'phongs/ zong sna mi 'dra ba gsum ni/ rnga ma phyings pa/ sle khra yod do/
/phu'i 'brog sde dang / mda'i zhing pa rnams cha snyoms pas/ sha phyed tshong byed pa byung ngo / /chung ba lce btsad gyi dbang rigs/ sna bo brag rdog man bcug pa yu ba gdong
yan la/ yul sde chen po gcig tu byed/ de'ang phu byang shar 'khor stod la kha dang / mda' lho nub chu sgo gzhung la bstan pa/ bseg 'gros su yod pa/ de'i phu na 'brog
sde gsum ni/ sgrol lcags ra gsum mo/ /bar gyi tshong 'dus ni/ gtsang tshong 'dus mgur mo'o/ /mi rigs mi 'dra ba gnyis ni/ brag shos rnams mdzangs shas che/ zhan shos rnams
khram shas che'o/ /zong sna mi 'dra ba gsum ni/ gtsang ther/ dor skyegs/ star zon rnams yod do/ /phu'i 'brog sde chung/ mda'i zhing sa khyon ches cha ma snyoms pas/ sha
gzugs tshong byed pa 'byung ngo / /de ltar yul bgos byas pas/ gzhan gang dang gang cha snyoms par byung na'ang / gam ru'i g.yam pa legs po de la gang yang yong / mi 'dzad
pa'i gter dang 'dra bas/ phyug pa dang g.yam pas rgyal lo/ /zer byung zhing / da lta khyung g.yam du grags so/ /dus phyi rting btsad po mched gsum la/ dar gud byung te/
yul sde gsum ga gcung po lce btsad kyis bzung / de gong myang stod gzhung phal che ba zhing la thag ma dang / chu mig la brten pa las med pa la/ lce btsad/ shes rab dang
'byor stobs che bas sa rgya 'di la bde chod pa'i thabs dgos pa 'dug zer nas/ myang stod kyi byang rgyud du/ rtsa rnams kyi rgyal rkas dang / lho rgyud du spang yul bzhengs
kyi 'od rka bya ba dang / myang smad byang du

pa tshab rka mo che dang / lho rgyud pa snam rka mo che rnams bzos/ rka bo che re re'i 'og na son khal khri khrag re re yod par byed cing / rka chen rnams ma 'jags bar la bsrung
mi sdod pa'i mkhar gnyis bzhengs pa ni/ stod du rgyal grogs rtse mkhar dang / smad du pa snam rtse mkhar gnyis/ lce btsad kyi bzhengs pas na lce mkhar du chags pa yin
la/ de lta bu'i rka chen bzhi dang mkhar gnyis ni/ da lta'i bar du yod cing / sa 'dul la bed spyod shin tu che bar byung bas/ lce btsad kyi byas pa lag rjes shin tu che
bar gda' cing / zha lu ba'i dpon rgyud 'dis rtsa ba lce btsad kyi rgyud pa yin pas/ de nas gdung rabs mang rabs 'ong pas/ bod du bstan pa phyi dar gyis thog ma/ dbus gtsang
gi mi bcu pos mdo smad nas chos zhus pas/ lo ston rdo rje dbang phyug gi myang smad rgyan gong gi gtsug lag khang bzhengs/ de'i dngos slob/ mgo dmag g.yu 'khrungs gi
bu chen/ lce btsun sher 'byung gi zha lu wa mo'i gtsug lag khang bzhengs/ chos sde btab rgya gar du byon/ sdom pa bskyar nas blangs/ zab chos mang du zhus so/ /der rting
zha lu ba mnga' thang 'byor stobs je che la song tshul ni/ khri skor gzhan rnams las lhag pa'i/ che khyad rnam pa lnga bya ba yod de/ de yang / gdung rus btsad po yin pas
che/ las ka bka' bzhi'i byas pas che/ dam chos rgya gar ma yin pas che/ de rnams ni gong du smos pa ltar gdung rgyud sku zhang yin pas che/ sbyin bdag rgyal po yin pas
che/ bya ba ni thog mar sku zhang ye shes kun dga'i lcam mo/ /ma cig mkha' 'gro 'gro 'bum/ 'go mgon phyag na'i khab tu byon pa nas bzung ste/ chos rje bla ma sku mched/ bla
chen kun rgyal ba yab sras la sogs/

ding sang yan/ gdung rgyud khu dbon pas sku zhang na rim gyi bar la/ sku nye 'brel ba nas/ sde bdag gzhan rnams las ches lhag par/ sa skya pa dang 'brel che'o/ /'gro 'gon phyag
na yab yum pa'i sras/ bla ma dharma pha la rakShi ta gong du byon/ hor o ja du rgyal po dang mjal dus/ bod dbus gtsang na nged kyi zhang po zha lu khri dpon bya ba yod
pa la/ lung las kha bzang po gnang dgos zhus pas/ bla ma'i zhang po yin na nged kyi yang zhang po yin du chug la/ khri skor dpon po stong dpon byings pos phud du khur
ba gyis shig mi rabs kyi bar la khri skor 'jags su chug gsungs pa'i lung gtsang ma gnang ba dang / gong ma yon mchod kyi sku rim la dmigs nas/ gser dngul las grub pa'i rten
gsum gtsug lag khang dang bcas pa bzhengs pa gyis gsungs nas/ gser bre chen brgya dang / dngul bre chen lnga brgyas mgo byas pa'i gnang sbyin bzang po bskur/ de'i cha
rkyen gyis zha lu gser khang du grags pa'i lha khang dbu rtse che chung ngo mtshar can mang du thugs rje chen pos bzhengs/ tshong 'dus 'phrul pe bzhengs/ de'i rting sku zhang
kun dga' don grub pa dang / sku zhang grags pa rin chen pa'i ring la/ rang byon 'phags pa spyan drangs/ zha lu gnas nang dang / ri phug yang dgon btab/ chos dpon la/
chos rje bu ston kha che gdan drangs/ de pa yab sras la sogs mkhas grub mang po'i zhabs tog bdag rkyen mdzad pas/ da lta'i bar du/ thub bstan nyin mo ltar gsal ba 'di lags
so/ /sku zhang byon tshul myang yul chags tshul 'di bris pas sku chen gyis mchog bstan 'dzin yon mchod rnams sku tshe ring zhing / 'gro kun rgyal ba'i sku gsum myur du
thob pa'i rgyur gyur cig dge legs 'phel gyur cig/ //

lha dbang sprul pa dpal ldan shar dga'i byung tshul yod/ 'gro kun dga' mdzad dpal ldan sa skya pas/ /mkhyen brtse'i thugs rje'i nam mkha' yangs pa las/ /shar ri'i rtse nas
'od stong 'bar ba bzhin/ /shar phyogs ldan ma las skyes shar dga' ba/ /rigs bzang khungs btsun lha dbang rnams 'phrul ltar/ /'ga' zhig pas rgol dpung 'joms dmag dpon rin
chen dang / /ding sang bstan pa'i srog shing chos rgyal chen po'ang byon/ /des na bde bas thub bstan gsal byed dang / /mdzad pa'i rnam thar rgyal mtshan grangs mang yang
/ /ngo mchar 'phrin las rags pa zur tsam bris/ /de yang dpal ldan shar dga' par grags 'di pa'i byon tshul ni/ rigs mtho ba/ sga ldan tre ho gsum gyi yul khams la dbang bsgyur
ba'i/ jo bo'i rigs su gyur cing rus bzang ba/ bod mi'u drug gi nang nas/ dmu tsha lha'i gdung rgyud kyi nang tshan ldan ma'i bu rgyud ste/ dang po khri srong lde btsan
gyis dus su/ ldan ma rtse mang zer ba'i/ sgra bsgyur gyi lo tsA ba chen po dang / ldan ma byang khri/ byang dmar la sogs/ ma sangs kyis sprul pa'ang mang du byon par 'dug
cho 'brang btsun pa ni/ ldan stod sga'i yul du/ sga a snyan dam pa zer ba'i/ 'byor ldan dkar phyogs la mos pa byung 'dug pas/ de sga ldan tre bo'i sa phyogs su/ lha khang
rgya phibs khyung mgo can brgya rtsa brgyad/ lha khang de'i nang du rten ngo mtshar can dang /

bka' 'gyur ro cog cha tshang ma re re bzhengs pa'i drung du dkar me 'khor yugamachod pa rnams lnga'i rgyun ma bcad pa'i dge rgyun btsugs pa lags so/ /bstan pa dar rgyas 'phel
ba'i bya ba chen mo mdzad 'dug de'i dbon sras kyis rgyud pa/ ldan ma dbon po bzang po rgyan mtshan man/ yab sras 'khor bcas kyis dbus gtsang dag pa zhing khams/ khyad
par dpal ldan sa skya bla ma'i/ spyan sngar byon par bzhed nas/ yar btegs byon pas/ mi shi ba lha ru song ba'i ldan ma dbang rgyal zhes par grags pa/ lha btsan bzang po gcig
yod pa des/ rmi lam du lung rim par bstan pa bzhin/ gtsang g.yas ru'i ru lag bcung pa yu ba gdong / bzhi dga' gser sdings rnams su rim pas phyugs/ gser sngings su gzhi
phab/ sras po de gzhon nu nas klog yig sogs yon tan dang ldan pas/ grong pa rnams kyang / dpon yig bzang po dpal 'dis/ rang re thams cad la phan thogs par byung zer cing
/ gnas po phyug po chen po zhig yod pa'ang / bu chung la zhe mgu nas/ nga'i bu mo dang bza' mi gyis shig zer nan gyis bskul bas/ bu mo lha mo sman dang / yab yum du 'brel/
lo 'ga' song ba dang / pha rgan sku gshegs/ der rting bu mo la rmi ltas bzang po byung nas/ bya lo la sras po zhig 'khrungs pa/ mtshan dpal ldan dar zhes par btags so/
/yang lha'i lung bstan la/ 'di nas shar lho phyogs kyis la rgyab ba'i pha rol der song zhig der nga'i 'dug gnas kyang 'chos la/ rten tshugs bya ba thams cad kyang yar 'phel
du 'byung ngo zer ba byung nas/ yab yum sras kyis yar byon/ thar pa dgon sar/ lcam [dpyal ] ston chos 'phags kyi drung du/ sras pho la

dge bsnyen zhus/ bla ma'i mtshan las dras nas/ 'phags pa dpal bzang po zer ba'i mtshan btags/ 'phags pa'i ming can mi rabs bdun gyi bar la/ bstan jus mnga' thang yar 'phel
du 'byung bar 'gyur ro zhes pa'i bka' gnang / de nas lar rgan la byon ste/ bod mkhar sngon mo lung du bzhugs pa'i nub mo/ lha byon nas 'dir mkhar gzhis phob/ nga'i lha rten
tshugs zer ba byung nas bzhugs pas/ lha yul sngon mo lung du grags pa byung ngo / /de'i skabs su/ yul pa rnams/ sa skyar 'dab skor 'bul du 'gro dus yig ris dgos pas grogs
ldan la/ dpon yig bzang po dpal ba'i kyang / thengs 'ga' byon pas/ sa skya nas nang chen gyis yig mkhan la bskongs/ de nas yun ring ma 'gyangs par/ bla ma bdag nyid chen
po bzang po dpal ba'i drung du/ yig tshang pa'i mthil bzhugs thob/ thugs rjes bzung nas mnga' thang yar 'phel du byung zhing / ma cig lha mo sman la/ /sras po 'phags
pa'i rin chen dang / ma sangs dar po dang / sngon mo lung du 'khrungs so/ /sras che ba la klog yig mkhas par bslabs/ gzhon nu nyid nas sa skya/ bla ma'i drung du skyabs/
ma sangs kyi sprul par song nas gzhan las 'khrungs bskyed che zhing / bya ba'i rnam dbye shin tu mkhas pa zhig byung bas/ khams pa dge 'dun rgyal mtshan rnams/ dung reng
gi kha non dang sngags pa'i zla la/ yi ge shes pa zhig kyang dgos pa byung bas/ khong pa btang / khams pa mi bdun pos thog drangs rgan pa gong gsum bar dgar byas pa'i/ shar
dga' bar grags pa de nas byung / khams pa rang bzhugs rin la'ang / dung reng gi kha non rab tu byung zhing / khong pa bon nag 'od chen du sku

gshegs/ zhal chems bzhag pa bzhin/ dpon yig 'phags pa dpal ba/ dpon tshab tu khur/ mdun ma rtse gcig tu bsgril pa'i chad 'gag bsdams/ dpal ldan shar dga' ba'i bstan pa'i mgo
sngon ma de nyid nas tshugs par byed do/ /gsum de mtshams dbus gtsang khri skor dmag gis dung reng la 'gag sgugamathar 'ded byed par bshams pa/ shar dung rnams ring ldan
zur la 'chur/ khos pha rol nas gur sha'i ri phug la 'chur dus/ gong gsum gyis sgar pas mthar 'ded rtsis la/ dung reng depon don grub dar gyi lam bskrad nas/ dpon 'phags
pa dpal khyod bsam pa che na/ nged rnams la chas kha sbyin nas thongs/ zla ba rting ma la/ ngo lta sleb pa byed zer bas/ de'i phugs khebs che bar 'dug bsam nas/ gtsang mar
btang bas sa skya nas nyes pa la thug pa khad tsam byung nas/ bzang chad byas lugs zhus pas/ zla dus la don grub dar gyis shar dung gis mi sna drag btus thams cad khrid/
mi khyod kyis bzang po byas phyin/ nga yang bzang po byed pa yin zer nas/ mi nor thams cad ngo bltas/ drag pa rnams las 'dzin la bcug gzhis chags nas/ dung reng gis mi
rgyud/ myang stod na da lta'ang yod do/ /der rting phag ri rin chen sgang dang / lho spa gro ban 'phreng ba'i/ blon po grags pa 'od zer 'jam grengs skug gzhan slu rgod thams
cad kha drangs nas lho dung thams cad btul/ nag che ba rnams kyi mgo lag rin chen sgang gi mgon khang / them 'og na yod/ der rting bla ma'i bka' bzhin/ phag ri rnam
rgyal gyi rdzong brtsigs/ lho dung gis sa chad thams cad 'og tu bcugalas sgo che chung rnams btsugs/ rdzong dpon sngon ma la gcung po 'phags rin pa

bskos/ de ltar shar dung / lho dung / rim par thul bas dpon jus dang / rang don grub pa shin tu che bar byung / de ltar sa skya nang chen gyis go sar yang lo 'ga' bzhugs shing
/ mi rtsag pa sag shi dar ra kha che/ ti shri kun rgyal bas phyag phyir gong du brdzangs/ hor rgyal po tho gan thi mur la zhus nas si tu'i mtshan dang / tham rtags 'ja'
sa blangs/ sham po rtse dgu'i ldan la/ lha khang dang bde yangs chen mo bzhengs/ chos sde btab rdzong rtse chen zer bar ming btags/ rgyal mkhar gyis ri bsrung ba'i/ rtse
khang dang / lcang ra/ brgya grong gis sa mkhar brtsigs/ der rting phag mo gru pa si tu byang rgyal ba dang / thugs nye 'brel zab po yod pas/ sne gdong du byon zer ba
byung ba la/ thugs bkal nas byon pas/ si tu pa grongs pa dang thug bros pa rnams kyis/ bra phyi tshong 'dus su bzang btson la skong dus su phyag phyi ba/ dge slong shAka
bzang dang / a po bkra hor/ yar klungs dge bsnyen la sogs/ dpon zhen can rnams kyi sems khur byas pas/ gtsang mar thon/ yar byon/ gnas rnying du bzhugs/ rtse chen lcang ra/
rgya grong nang na phag rin pa sku mched bzhugs pa la/ sne gdong nas nag po tshul bzang dang / pag shi dkon mchog skyabs/ mda' phog nas 'das pas/ dmag dpung bros thabs
la phyir log dgos byung nas/ shar dga' ba'i bstan jus kyi gzhi gcig de nas tshugs par byed do/ /ta'i si tu 'phags pa dpal bzang po'i sras che ba/ nang chen kun dga' 'phags
pas yong / rgyal mkhar rtse rdzong dang / 'dug chung gi sa mkhar bzhengs/ stag rtse rdzong phag mo gru pa'i lag nas blangs/ sa skya nang chen gyis khog par zhugs nas/
sde srid chen

po'i bstan jus yar 'phel gyis mdzad 'phrin rgya che bar mdzad/ gcung po ta'i si tu bsod nams dpal bas/ rdzong rtse chen bzung / phyi nang du/ dgra zun gyi blang dor/ sde gzar
ci rigs pa dgos pa byung na'ang / ma sangs kyi sprul pa/ thabs la mkhas pa'i skyes bu dpa' mdzangs 'joms 'dug pas/ mthar thug dgra gnyen blang dor ma nor pa'i 'dul sbyongs/
sa skya pa'i zhabs tog spyi jus su che ba dang / ma las bu dga' ba'i rdzong bzhi/ shab seng ge rtse/ sde chen rtse/ 'jad/ bo dong la sogs pa'i mnga' zhabs gsar 'phel
rim par chod cing / rgya'i ta'i ming rgyal pos/ tu si'i mtshan/ dngul dam lung bzang po dang bcas pa gnang nas/ dpal ldan sa skya pas thog drangs/ gtsang srid spyi dgos
kyis bstan pa'i srog shing lta bur bzhugs pa 'di lags so/ /de'i sras che ba dpon po rgya mtsho pa/ sku na gzhon rab la sku gshegs/ gcung po dbon po rin chen 'phags pa la/
ta'i ming rgyal pos/ su si'i las ka gnang zhing / sde srid 'dzin skyong gis phra rags thams cad yab las mi zhan pa byung ba'i/ snyan grags yar 'phel du bzhugs so/ /'phags
pa rin po che'i sras che ba/ rtse chen chos rje pa mdo rgyud kyis dgongs pa rnams thugs su chud ste/rnal 'byor gyis dbang phyug chen po de nyid kyis 'gro ba'i 'dren pa
la sku brtan par bzhugs so/ /de'i gcung po rgyal chen pa/ yang dpon po shAkya dpal ba dang / chen po dbang rgyal bas/ sa skya nang chen bzung / nang ltar gyis mthun sbyor
mdzad pa dang / mi mthun phyogs rnams kyis spyi thogs su/ ri bo ltar brjid pa zhig byon par gda'o/ /yang ma sangs dar po'i sras/ a chen bzang po

dpal ba yin cing / de'i sras dpon rin chen rgyan mtshan dpal ba dang / nor bu 'phags pa yin no/ /nang chen kun dga' 'phags pa'i sras/ mched gsum gyi che ba/ rab brtan kun bzang
'phags pa myang stod rgya grong du/ ma gcig bzang mo dpal ba la/ sa mo sbrul lo 'byung ba lnga ldan gyi thog tu sku 'khrungs 'di nyid ni nges par byang chub sems dpa'i
sprul pa ste/ rnam par dkar ba'i mdzad 'phrin rgya che lugs ni brjod par mi nus kyis/ ngo mtshar ba'i rnam thar rags pa tsam zhig khrims gnyis kyi sgo nas bstan par bya
ba ni/ dang por sku gzhon nu'i dus su zhi dul dang ldan pa sogs/ chos mthun gyis yon tan du mas mdzes shing / dgung lo bcu gsum bcu bzhi nas/ sems dpa' pa chen po chos
kyi rin chen gyi zhabs rdul spyi bor blangs/ rjes su bzung / nyi shu ba la yab mes khu dbon pas thugs dgongs rdzogs phyir sgrub mchod chen mo'i gzhi btsugs/ nyi shu rtsa
bzhi pa la yab dang yum gyis sku drin bsab pa'i phyir/ sgrub mchod yun ring dang gzhi rten bzang po btsugs/ nyi shu rtsa lnga pa la mkhyen rab kyis mnga' bdag dge legs dpal
bas thog drangs/ lung rigs smra ba brgya phrag bzhi lhag 'du ba'i lcang ra chos kyis gzhi bting / nyi shu rtsa drug pa la/ myang chu la zam chen bkag che dang bcas pa
bzhengs/ sum cu pa la gos sku chen mo ston pa'i sku khru brgyad cu pa dang / der rting gser 'phan chen mo'i dbus na/ byams pa'i sku khru bzhi bcu pa dang / gzhan yang gos
dar la khru bdun cu re yod pa'i 'phan brgyad rnams bzhengs/ rdo rje gdan gyis mkhan po/ ma hA so ma sogs rgya gar gyi paNDi ta du ma spyan drangs/ bdag rkyen bzang po mdzad/
der rting yang bstan

pa'i bdag po de nyid kyis thugs la/ sems can gyis bde skyid sangs rgyas kyis bstan pa la rag las/ bstan pa'i gsal byed/ lung rtogs thos bsam la rag las 'dug pas/ bstan pa dar
zhing yun ring du gnas par bya ba'i phyir dang / dge 'dun 'du ba'i gtsug lag khang dang bcas pa zhig kyang bzhengs dgos dgongs pa byung nas/ thub pa mya ngan las 'das
nas lo sum stong lnga brgya lnga bcu rtsa gsum song ba'i/ sa pho khyi lo la mnga' bdag dpal khri btsan gyi pho brang rgya gar rtse'i nye 'khor la sogs su/ chos grwa chen
mo dpal 'khor bde chen/gtsug lag khang dang bcas pa'i 'gram bting / lung rigs smra ba brgya phrag bcu dang / rim gnyis zab mo la brtson pa brgya phrag lnga tsam/ rtse gcig
sgrub pa la brtson pa brgya phrag la sogs/ dge 'dun 'du ba'i sde btsugs dge ba bcu'i khrims bcas/ gtsang khang ka chen bgyod/ rnam par sgo gsum/ khyams ka ba bzhi cu zhe
brgyad kyis/ yongs su ka ba lnga bcu khyon/ gse 'phru khru nyi shu lnga pa/ rten gyi gtso bor rdo rje gdan gyi mahA bo dhi'i sku tshad dang mnyam pa'i byang chub chen po'i
sku'i thog drangs/ steng 'og gi lha khang thams cad nas gser sku/ lder sku gzhal yas khang blos bslangs la sogs bris legs pa ngo mtshar can gyis yongs su gang bar bzhugs
cing / rten gtso'i spyan snga na/ gser kong / dngul kong / maNDal chen mos thog drangs/ lha khang spyir dgos kun na/ mar me 'khor yug dang / mchod pa'i rgyun phun sum
tshogs pa btsugs/ dgung lo so bdun pa la lcags ri chen mo/ lcog nyi shu sgo chen brgyad/ phyi ljon shing gis ra bas bskor ba dang bcas pa bzhengs/ so dgu pa la sku 'bum
chen po bkra shis sgo mang kyi

'gram bting nas/ yun ma 'gyangs par zhabs su chug de rting byams chen gyis gos sku khru brgyad cu pa zhig bzhengs/ rin po che'i bka' 'gyur/ bstan 'gyur bzhengs shing bskor
ba dang / gzung sngags mang po'i bzlas brjod rgyun pa btsugs/ phu ru sgrub pa po brgya rtsa brgyad bzhugs pa'i/ ri khrod dga' ldan gyis 'gram bting / 'di ltar bshad grwa
sgom grwa 'dzugs pa/ rten lha khang bzhengs pa/bod 'brog dge rgyun la sbyor ba/ mnga' zhabs la khral 'chag ster ba sogs/ dkar phyogs kyi mdzad 'phrin kho na gtso bor 'don
cing / phun sum tshogs pa chen po bco brgyad dang / nye ba'i phun tshogs bco brgyad dang ldan pas/ sems can thams cad bde ba'i lam la bkod do/ /mi dbang de'i rnam thar thugs
rgyud la/ /'khrungs pa'i dge las byed dang byed 'gyur dang / /'gro la phan bde'i sgrub pa 'di ltas na/ /byams mgon sprul pa yin par kun gyi bsngags/ /zhes pa rnams chos
khrims dar bar mdzad pa'i rnam thar zur tsam bkod pa'o/ /rgyal khrims bde bas bskyangs tshul ni/ gzhon nu nyid nas rtsa ba'i dpon yang / 'khon gyis gdung rgyud rin chen
rnams kyi zhabs la gtugs/ yab khu bo bgres rim rnams gtsug tu khur/ bting 'jags thon/ rgya ta ming rgyal pos ta'i si tu'i mtshan dang / dngul dam lung gnang sbyin dang
bcas pa gnang / stag tshang rdzong pa dang / dpon blon sngar las kyang nye bar 'brel nas/ mi dbang nam mkha' la sogs pa'i thugs sras su gyur cing / lte rtse rdzong gis gnyer
las bzung nas/ zhabs tog tshul bzhin du bsgrubs/ bzhi thog gdung rgyud pas/ sku phra mo nas/ mnga' zhabs byin dge ba la bskul cing / kun gyis chos rgyal chen

mor mtshan gsol/ dpung mi lag tu zas nor gdangs nas/ ngal dub dang phangs pa med pa'i phan cha mdzad pa'i/ srid rtogs yar 'phel du gyur/ mi mthun phyogs pa'i thad du dpa' dpung
'joms pa'i nga rgyal gyis/ yar mar gang du su dang thug kyang / jus kyis rgyal kha lon cing / nor bu khyung rtse dang / g.yul rgyal stag rtse/ stod du ldan dkar rdzong
/ smad du yar 'brog stag lung / lho brag skor la sogs/ rdzong bzhi'i/ mnga' zhabs gsar du chod pa mang zhing / khri skor brtan lhing gtso bor ston pas/ chen po dgra la
byams byas nas/ /tha mar dgra bo dbang du sdud/ /mang pos bkur bas kun bskyangs pas/ /kun gyis rgyal po dbang bskur ro/ /zhes gsungs pa ltar/ srid mi gcig pa rnams kyang
srid la mthun par byed do/ /'dir sde srid 'dzin pa'i go sa/ mthon por phebs nas/ mnga' zhabs sngar yod rnams/ bo zags med pa'i steng du/ rtsa srid byin po'i gtso bor gyur
cing / gdan sa chen po dang / dpal ldan lha rtse/ mdogamus/ chu 'dus man/ gong dkar/ 'phyongs rgyas stag rtse yan/ 'brel chags su zin na'ang / byang phyogs kyi srid po
rnams kyang / de'i bka' lung dang du len cing / de dag thams cad kyi rgyal khrims bdag po/ mthu stobs dang ldan par gyur pas na/ sku lnga'i gzi 'od gsung gis nga ro dang
/ thugs kyis stobs kyi rgyal khrims gnon pa dang / phyag dor gyi sprul pa yin zhes tshig don mthun par grags/ bar pa nang chen rab 'byor 'phags pas/ sa skya nang sor phebs
nas ti shri chen po chos rgyal theg chen chos rgyal gyi thog drangs pa'i/ gdung rgyud khu dbon pa'i zhabs tog dang / sde srid kyis 'dzin skyong rnams kyang / gcen gyis

dgongs pa dang mthun pa'i/ rang phyogs la byang sems dang ldan zhing / gzhan phyogs su non shin tu che zhes phyi nang kun tu bstod cing smon pa'i gnas su gyur to/ /gcung po
dmag dpon bkra shis 'phags pa ni sku gzhon nu nyid nas/ yab mes gong ma rnams kyi mdzad srol dang mthun par/ dgra ri dwags kyi phyogs la zhal bstan pa tsam gyis/ pha rol
pham par nus kyis/ jus dang dgra thabs la shin tu phan pas/ dus kun tu g.yul las rgyal ba kho na byung bas na/ dmag dpon rin chen dang chos mtshungs la/ de'i don gyi gnad
gang che'i rdzong sa bzung du bzhugs pas/ mnga' zhabs yar 'phel du chod pa/ kun gyi mthun snang du grub pa 'dis/ mi dbang sku mched de rnams kyi dbon sras/ drung bkra shis
rab bstan 'phags pa/ dpal bzang po de nyid kyang / chos 'brangs khungs nas byung ba yis/ rje btsun gyi yon tan thams cad tshang bas/ chos rgyal chen po'i zhal nas/ 'di
ni sde srid kyis bstan pa 'dzin pa'i skyes bu dam par 'gyur ro gsungs shing / mdzad 'phrin mthong thos kyi skye bo thams cad kyang mgrin gcig tu bstod cing / snyan grags
brjod cing sku brtan par bzhugs pa lags so/ /chos rgyal sku mched yab sras mnga' thang dang / /blon po sde jus khur gyis mi ngal zhing / /zhi drag thabs lam blo gros bang
mdzod rgyas/ /sdag bsngal nad gsol sman pa'i rgyal po dang / /shes rab spyan ldan 'jam dbyangs dpon btsun dang / /sde jus bya ba mkhas pa sangs rgyas gsum/ /'di 'dra'i
blon rje na rim bsnan pa yis/ /sde pa su lang 'dug pa mthong ma myong / /rje blon shas che sde

jus byung ba rnams/ /shes la 'chol dang bcol bas byed pa ste/ /kun la dkon kyang 'di na 'dzoms pa 'di/ /byang sems sprul pa 'di yi sde bar go /'di la smon rnams 'di 'dra mdzad
par rigs/ /slar yang rje dpon sku tshe brtan pa dang / /zhal ngo 'phel zhing mnga' thang rgyas pa dang / /chab srid dar zhing rgyas par shog/ // dge'o// //

ma sangs sprul pa stag sna rdzong pa'i byung tshul lo/ / 'gro ba'i gtsug rgyan dpal ldan sa skya pas/ /chol kha gsur la kha lo bsgyur pa'i dus/ /de yi 'phrin las sgrub pa'i
dpon chen dang / /slob dpon dge bshes blon rje rim pa rnams/ /mkhas pa mchog stobs grangs las 'das mod kyis/ /thog mar yus po che ba'i mi gsum po/ /grom pa'i sa skya dpon
rje shAka bzang dang / /shar smad tsong kha'i dge bshes rin brtson dang / /mdo stod go 'jo'i hor chen don tshul yin/ /de gsum nang nas rigs mtho blo gsal ba/ /dge bshes
chen po nas brgyud ding sang bar/ /bla ma'i zhabs tog dbus gtsang bya ba dang / /mi mthun dpung 'joms ma sangs bka' babs zhes/ /snyan pa'i grags pas phyogs bcu kun khyab
pa/ /blon chen 'di pa'i byon tshul 'di ltar ro/ /de yang 'di ltar thos te/ sngon bod du chos skyong rgyal po khri srong lde btsan dang / de'i sras bzhi pa/ khri lde srong
btsan rgyal po'i sku ring la/ mtha'i dmag 'gog pa'i bod yul gyi phyogs bzhir/ sgo srung bskos/ khyad par bod dmag khri khrag mang po khyer nas/ bha ta hor gyi sgom grwa
bcom/ g.yul rgyal/ gnang bcad nas phyir byon dus/ de phyogs kyi sgo srung la/ bod dmag gseb nas skyen btus pa'i dpa' bo mi dgu dmag brgya phrag dgu dang bcas pa hor bod
kyi so mtshams su bzhag de dus khong rnams kyi/ nged rnams ji tsam la log

rgyu yin zhus pas/ rgyal po'i lung gi nged kyi bka' ma byung bar la log rgyu med gsungs pas/ de phyin pas dpa' bo mi dgu'i rus ling bka' ma log zer bar chags te/ der yun ring
bas/ bka' ma log gi bod 'brog sde tshan mang po yod/ se chen rgyal po'i blon chen sang gha ching sang zer ba de'ang / rus bka' ma log tshang yin zer ba 'dug de rnams kyi
chad rgyud las chad pa/ shar tsong kha mtsho sngon gyi mthil na/ skad gsar ba bya ba dang / bya rong ba bcu dgu mer bya ba dang / yul khams chen po gsum gyi bdag po yang
zangs ring mo'i sras che ba/ skya ming dbon po rin chen rgyal mtshan zhes pa/ blo gsal zhing skye mched dwangs pa zhig byung ba/ de nyid gzhon nu nas dkar po'i phyogs
la mos pa zhig yod pas/ yul khams rnams mched zla kun 'dzin du bcug nas/ gtsang sa skya bla ma'i snyan grags tshor/ mos gus bcug te/ zhabs la gtug par 'dod nas yar byon te/
mdo stod kyi hor chen ston tshul yang / chos don du gnyer ba la/ sngon la 'bri gung du byon/ der ma bsten/ sa skyar chas pa dang / khong rnam gnyis gya ba lung par mjal/
mdo stod smad kyi phyogs srid dang / sku tshe sngon ma'i 'brel shugs kyis/ spun phu nu ltar thugs shin tu mthun par byung nas/ de'i dbyar gya ba 'brong ngu dgon par bsdad/
ston de 'gro ba'i mgon po chos rgyal 'phags pa gong nas yar phebs dus/ 'brong ngu dgon pa bas gdan drangs/ bsnyen bkur zhus/ de thog tu khong rnam gnyis pas kyang mjal/
rab byung zhus/ dbon po'i mtshan rin chen brtson 'grus bya bar btags/ bdag slob gnyer mthil phyin pa zhig byed 'dod pas/ rjes su bzung du gsol zhus pas/ de bzhin legs/

slob dpon shar pa ye shes rin chen gyi slob gnyer gyi 'go 'don gyis la/ dge bshes chen po zhig mgyogs par yong bar byed do gsungs nas/ dge bshes la snga ba rin chen brtson
'grus zer ba'ang / de dus nas byung bar gda'o/ /de gnyis ka'i phyag phyir byon/ sa skyar phebs/ slob gnyer mdzad pas/ shes rab dang / thugs rus che ba'i tshad thub par byung
nas/ ring por ma lon par sa skya'i dge bshes rnams kyi nang nas/ mkhas grags thon par byung / bar skabs nas bla ma 'phags pa'i phyag phyi zhabs tog mthil bzhugs yun ring
mdzad/ bya ba'i ljid khur chen po mang du gal/ de mtshams sa 'bri 'khrug pa'i 'go tshugs/ gong du khrims kyi gtug bsher la phyogs phyogs nas mi drag pa 'gro dgos pa byung
dus/ dpon chen shAkya bzang po dang / dge bshes rin chen brtson 'grus/ rin po che ston tshul gsum po'i bla ma dang / bstan pa gdan sa chen pos phyis la bsam te/ blos
blangs nas byon/ khrims lugs su song bas/ tshal gung thang nas/ pho brang shang rdo'i bar la/ an khur nas rkang thang la byon/ gong du gtug bsher legs/ sa skya pa'i bya
ba rnams la gang 'dod legs par grub nas/ yar 'khor dus khong rnams sa skya ba la/ yus che ba'i mi gsum du grags par byung zhing / chen por gyur/ spyi sgos su bla ma'i gnang
sbyin/ brgya stong so so'i bya dga' chen po byas/ khyad par dge bshes chen po la/ ja rin la sa skya'i drug cha ma'i 'dab sgo dang / tshong dus khang leb kyi 'go byas/
grwa sa khang ga ra phu'i gyog gzhis ka rnams gtsang mar gnang / skya btsun thams cad kyi bkur sti zhabs tog che bar byung / de'i skabs su mched grogs ston tshul ba'i gros
la slob

gnyer gyi bka' spyad byas/ dge bshes kyi snyan grags ni thob/ sa skyas gsang sngags zab mo'i bdag po yin pas/ da yang gsang sngags dang mthun par mdzad na sku khams kyi 'tsho
skyong du'ang 'gyur la/ ma 'ongs pa'i dus su/ bu slob rjes 'dzin sogs la'ang khyad che bar yong zer ba la gsan nas myang stong byed mda' ba/ ma gcig mkha' 'gro 'bum mngon
chung ngus gyog gzhis ka ru bzhagaphyag rgya bsten pa la sras gsum byung ba'i che ba ban rgan blo gros rin chen/ bar pa dharma dkon mchog chung pa dpon kun dga' do rje
rnams byung / bar pa 'di 'gro mgon phyag na'i sras/ dharma pha la rakShi ta dang / lo zla zhag dus mnyam du 'khrungs pa na/ mtshan 'di chos rgyal 'phags pas btags par byed
do/ /de'i dus su rgyal bu chos dpal/ bod 'chos pa la byon pas/ bsu skyel zhabs tog la dge bshes chen po de bas/ 'bad rtsol skyes pas/ nyi ma nub phyogs kyi bya ba rnams
legs par grub nas phyir byon dus/ sog sa mdo bar skyel thung la byon par rgyal bu mnyes nas/ byang re thag phyir than gang 'dug rin chen brtson 'grus mi rgyud dang bcas
pa shes su chug cing / khyed kyi shed mong 'dab pa bzhin du bu tsha bo rnams kyis kyang / gong ma yon mchod la shed mong 'dab chug zer ba'i/ lung ji bzang po gnang / de
nas dge bshes chen po/ sa skya'i tshong dus khang leb tu zhi bar gshegs rting / sras che ba ban rgan pas/ yab kyi rjes su zhugs nas khrims kyi bya ba dang / sa skya pa'i
zhabs tog nang so'i mthil len/ dgos su bla ma bdag nyid chen po'i zhabs la gtug shed mong gdab/ ta tu'i pho brang du byon pas/ bla ma'i sku drin la/ o la ja du rgyal po'i
lung lha

rgod mdung rtse yan nas/ dwangs ra g.yu mtsho man 'di/ blo gros rin chen rgyud pa dang bcas pa shes su bcug pa'i 'ja' sa gtsang ma gnang / gcung gnyis po nye ring med par bskyangs/
gcen la byang gi khri dpon dang / gcung la du dben shI'i las ka zhus nas bskos/ dharma dkon mchog gi gzhis pa la/ ma gcig mkha' 'gro 'bum gyi nye gnas ma zhig dang
/ dpon kun rdor rje la ma gcig bsod 'bum gyi tsha mo zhig blangs nas/ gnyis ka la sras ma byung / ban rgan pas zhal ta mdzad/ zhal ta ma re re 'og tu bzhag pa las/ khri
dpon dharma dkon mchog la sras khri dpon chos rgyal dang / dpon chen rgyal ba bzang po byung / du dben sha kun dga' rdo rje la sras/ khri dpon dkon mchog rgyal mtshan byung
/ khri dpon chos rgyal gyis/ yab kyi shul du byang ru'i khri dpon thog gcig mdzad nas sku gshegs so/ /sras med pas dkon mchog rgyal mtsha khri dpon la bskos/ bla chen
kun blo'i phyag phyir gong la byon/ yar jo mo sreg shing dbon mo bslangs nas/ mthong smon sa cha/ lha khang spang grong grong gi kha 'dzin byed dus/ sras bzhi byung ba'i
che ba dpon po dkon mchog 'od zer dang / dkon mchog rin chen/ mkhan po bsod nams blo gros/ chung ba rgod po rin chen rnams byung ngo / /gcung po 'di ma sangs kyi sprul
pa yin pa'i rgyu mtshan ni/ 'di'i skabs su dpon chen rgyal ba bzang po de nyid/ 'brog khri skor gyi ru thog mtsho mo ru khyung gi skor nas sgar chen bzhugs dus/ chibs pa
ston chen bya ba zhig bor nas/ lha 'dre mi gsum la lca hu bkrams/ rtsad gcod pa phyogs bzhir btang bas/ shar phyogs pa mi gnyis kyis kha ba skya sribs babs pa'i steng la
rta rjes 'dug pa/

mthar ded pas sog la skya bo'i zhol na/ sgar chen zhig 'dug de'i khrod na chibs pa yang 'dug nas/ mgron mnyer ba la rgyu mtshan bshad/ sgar 'di su'i yin bris pas/ ma sangs
gyi sgar yin/ ge sar dang rgu ldi la sogs pa yod zer/ gur nang du khrid/ rgu ldi yin zer ba de na re/ nged kyi kha sing nas byang stong la yong / dpon chen pa dang mjal rtsis
la ma mjal/ da gzod khyed kyi dpon po zhig yod pa de dang / yang yang 'phrad zer ba gyis la/ rta dang mda' rgod sgro ma 'di phul zer nas khyer yong / dpon chen pa la
phul/ der rting dpon po rgod po rin chen 'khrungs so/ /dpon chen rgyal ba bzang po de nyid/ ti shri kun rgyal ba'i zhabs la gtug gong la phyag phyir byon/ bla ma'i sku drin
dang / khrims kyi bya ba la mkhas pas/ sngon la dbon shri dang / der rting du dbus gtsang gi dpon chen sngun ma thob/ yar phebs dus rgan pas zhal ta mdzad/ jo mor bla
ma mus chen po'i dbon mo dang / dpon mo jo mo rim par blangs na'ang / sras ma byung ba/ zhal ta ma 'bum rgyan bya ba la sras grags pa rgyal mtshan pa byung zhing / rting
la sras zur du dbon po hor tsha bya ba zhig yang byung / dpon chen pas dbon po dkon mchog 'od zer byang khri dpon la bskos/ sras po grags pa rgyal mtshan pa sa skya nang
sor bzhag dbus gtsang bde ba la bkod nas/ dbon po dkon mchog rin chen pa phyag phyir khrid te/ yang gong ma yon mchod kyi zhabs drung du byon pa/ sngon rting dril bas lo
bco brgyad tsam gong du bzhugs/ son jing dben gyi rtsa ba'i dpon chen lo zhang lan gsum mdzad/ lung gu ta ha'i zon gnang / yar 'byon khar nga'i sbra ber khyung gsum gyi
tshong pa/ bod la lo re

bzhin yong ba'i 'babs sa'i gnas gzhi zhig brtsigs dgos zhus pas/ gang 'os tshol gsungs pa la/ shangs na e mar sgang rgyud nas sa che bar 'dug pas 'di dgos zhus pas/ gye re
babs la gdong yan/ thag ma ngal gdong / nyang ri shi cig man gyi sa cha/ rgyal ba bzang po'i rta sga 'bogs la byin cing / de khongs gang 'os su gnas gzhi brtsig tu chug gsungs
pa'i lung bzang po gnang bas/ yar phebs nas shangs mthong smon gyi sa cha 'di na/ klu gnas pa'i rdzing zhig 'dug pas/ ming dang gang sa nas rten 'brel la legs pas/
'di khongs su chug pa gyis gsungs lcags ri/ dpe lcog rnams kyi dkyil du khang leb chen mo dang bcas par btab/ der rting gong ma yon mchod kyi sku rim smon lam 'debs shing
/ spos bsregs pa'i lha khang zhig bzhengs su bcug dgos zer ba'i zhu ba gong du btang bas/ de bzhin yin chug gsungs pa'i lung phebs nas/nyug rgyal khang rgyal po'i pho brang
la dpe blangs na bzhengs/ chos sde 'di sngon bod rgyal blon bzhugs dus kyi bka' bstsal rnying pa dang / ram sding ma bas dgon lag rnying pa da cha med pa zhig 'dug pa'ang
/ dpon chen pas rgyal khang bzhengs pa dang mnyam du/ sa paNDi ta 'jigs med grags pa/ chos dpon la gdan drangs/ dgos kyi mnga' zhabs la btsun khral thengs gnyis rgyab
nas bshad grwa btsugs/ chos sde'i shed mong skyed/ chos khrims dar bar mdzad cing / yab yum gyi phyi bstan la/ g.ye mar sgang stod du/ sku 'bum chen mo bzhengs/ zha lu
bu ston rin po che gdan drangs nas/ rab gnas dbus gtsang du rgyas pa'i dpe thub pa mdzad/ lung gi bskos pa'i dpon chen gnyis/ byang sa'i phyag tshab cig

dang bcas pas/ gong du dbus gtsang dang / dpon chen thengs gsum mdzad pas/ de bar la gdan sa chen mo'i zhabs tog bla ma la bkur sti/ mnga' zhabs kyi skyong thar/ phag gru khri
dpon dang / khams pa la sogs khrims 'gal mu med byed mi rnams la/ drag las kyi 'jun 'dul/ gzhan yang rgyal khrims chen po'i bya ba la'ang / nye ring med cing blang dor
ma 'dzol bar byung bas/ kun gyi byang chub sems dpa'i dpon chen du grags shing / gong nas rting ma phebs rjes la/ sras blo gros rgyal mtshan pa byung ba/ gcen dpon chen
grags rgyal dang / dgung lo bcu bdun bco brgyad kyi khyad yod pas na/ grags rgyal ba'i sras yin par byed pa yang yod la/ khong gnyis kyi bar du dpon po hor tshas dpon thog
tu lo gcig gnyis bzhugs zer ba'ang gleng / dpon chen rgyal ba bzang po bas/ khrims gnyis kyi bya ba dpon chen dbang brtson la 'phrod pa'i skabs su/ lha rtse'i gzims khang
lho mar bde bar gshegs nas/ spur bzhu dus/ thugs ljags dang bcas te byon pa de/ gzims khang gung rigs la/ chos rgyal 'phags pa'i sku 'dra yod pa/ de'i thugs kar thim
pa kun gyi mthun snang du grub bo/ /phyis skor gyi dpon chen la/ 'di nyid bla ma la gus zhing khrims gnyis kyi bya ba la mkhas par byed do/ /dpon chen pa'i sras po grags
pa rgyal mtshan pas/ sngon sa skya nang chen bzung / rting la dpon chen gyi ming thob/ shang mthong smon bzung ba'i skabs der sku gshegs so/ /gcung po dpon po hor tsha'i
sras/ sna dkar ba dpon kun dga' rgyal po rgyud chad/ blo gros rgyal mtshan pas/ si tu'i ming dang las ka thob/ dpon chen pas dbon po 'di dang / mthong

smon sbrags nas ta'i si tu byang chub rgyal mtshan la sprad/ gtsang phyogs kyi sde pa dar lcog dkar po 'dzugs pa'i sngon ma byas zer ba 'dug 'di'i ring la mthong smon pad chen
bzhengs/ sgo pad zur lcog rnams kyi kha sgron/ 'bor lcags chung bzos so/ /de'i sras bzhi pa'i che ba du dben sha byang chub rgyal ba dpal bzang po'ang / ldog thung du
grags pa/ thugs rgod cing rtsal skyen pas/ de'i ring la rdzong shang dang / phyi nang gi sde 'khrug mang / de 'og mkhan po kun dga' blo gros pas/ nyug chos sde'i mkhan po
mdzad/ de 'og tu dben sha kun dga' rgyal mtshan pas/ rgyal mthong bzung kun dang mthun pa'i lugs shas che bar byung / gcung po chung ba dpon po kun dga' rdo rje bas/ du
dban sha kun rgyal bas gdung rgyud lcam mo blangs pa la sras shig 'khrungs pa/ du dben sha rin chen rgyal po sku brtan par bzhugs pa'o/ khri dpon dkon mchog 'od zer bas
byang ru thog gi khri dpon mdzad cing / dpon po dkon mchog rin chen dang / rgod po rin chen pas/ nyug rgyal khang mgo byas/ bres sna la sogs 'dzin/ mkhan po bsod nams blo
gros pas zhang po'i gdan sa sreg shing gi mkhan po mdzad pa'i dus su/ mthong smon na yang/ dpon chen grags rgyal ba yod pas/ dpon skya g.yog rigs kyi dbang du song nas shangs
pa nang ma bde/ dpon po sku mched che ba gnyis sku gshegs rting dpon po rgod po rin chen pas/ stag tshang rdzong khar bla chen bsod blo sku mched pa'i zhabs la gtugs/
rgyab bcol nas rdzong blang sde gzar rgyun ring / dgung lo bco brgyad pa la bla chen gyi phyag phyir mkhan chen g.yas ru pas byas nas/ gong la byon bla ma'i bka' drin
la/ tho

gon thi mur rgyal pos/ phing gcig pa'i mi dpon srid swan jing dben gyi hu shri'i mtshan dang / dam rtags/ ban rgan blo gros rin chen pa'i dus su/ ji ltar gnang ba bzhin gyi
bod 'brog dbang rigs rnams/ rgod po rin chen du hu shri mi rgyud dang bcas pa shes su chug gsungs pa'i lung bzang po dang bcas pa gnang / yar phebs bla ma sku mched pas
zhabs tog sde pa stag tshang rdzong kha'i phyi'i dgra 'dul dmag dpon gyi bya ba gang la'ang / sde pa'i mtshan jus gtso bor ston pas/ dpon sa nas kyang thag rta nag ga gnyer
pa gnang / sna dmar rdzong brtsigs/ shangs pa nang ltar gyi sde gsar 'pho 'jug mang na'ang phyi nang sus kyang rgol bar ma nus pa/ rgod pa'i snyan grags shin tu che zhing
/ me pho stag lo rdzong stag sna don grub rtse bzung ste/ de'i char gtogs pa'i mnga' zhabs bod 'brog mang du chod nas/ da lta'i bar la brtan cing 'phel ba dang bcas pa'o/
/de la yum mi gcig pa'i sras bu gsum byung pa'i che ba/ rta nag pa dpon po shAkya rin chen/ ngam rings pa rgyal ba rin chen/ chung ba skyor mo ba sog po rin chen rnams
te/ shAkya rin chen pas/ yab kyi gnyer las kyi rjes rta nag bzung / de la sras dug tsher rin chen dang / nam mkha' rin chen/ dge sbyong dkar por grags pa rnams so/ /rgyal
ba rin chen la sras/ rnam rgyal rin chen dang / dpal ldan rin chen byung / gnyis ka yab kyi sngon la 'das so/ /sog po rin chen pas/ lha bu rin mkhar zer khong lam rdzong
gsar brtsigs/ sras rgyal bu rin chen pa dang / dge sbyong bsod nams rin chen pa/ grags pa rin chen pa rnams byung ngo / khri dpon dkon mchog 'od zer ba/ sku mched phyogs
gcig

pa'i dus kyi sras po gcig byung ba/ drung chen glang po rin chen de nyid/ yab grongs pa'i rjes la stag tshang rdzong khar 'khrungs/ dpon po dang bla brang dang / mtsho skyong
'go 'don yang dag mdzad/ cher skyes nas dbang grags pa rgyal mtshan pas zhal mthong / dbang rnam sras pa'i zhabs la gtugs/ gzim dpon mdzad/ khu dbon phyogs gcig tu dril
nas dgra 'dul gnyen skyong / dpon po'i zhabs tog buddha'i sog rum skyong thar/ 'jig rten gyi bya ba la shin tu mkhas shing / thugs rtsol che bar grags pas phyogs kun tu
khyab bo/ khyad par dbus pa bdag po grags pa rgyal mtshan pas phag mo gru ba'i srid la gtogs pa'i dbus gtsang gi dmag dpung stobs che ba bsdus nas/ me pho khyi lo'i ston
stag sna rdzong la bskor rgyag yun ring byas/ nang yan 'tshag skyel bred sdig ji snyed cig byung na'ang / yab sras dpon g.yog rnams kyi legs par sra bcas/ phur btsugs/ 'thab
rol sprad pas dbus gtsang du mkhregs pa'i tshad thub pa byung zhing / stag shar gtsang srid du grags pa'i 'go de nas tshugs pa yin/ sa skya pa'i srid jus yar 'phel du
song ba blon chen de nyid kyi thugs zhen dang / 'phrin las la brten pa'o/ /de'i sras lnga'i che ba/ drung chen nam mkha' rin chen pa ni/ sku gzhon nu nas klog yig la sogs
bslab shes kyi yon tan mtha' dgasngon du phyogs nas/ mi dbang rnam sras rgyal mtshan pa dang / mes po ho shri chen po'i zhabs la gtugs/ gsol ja bzung / pho rtsal sna dgu
skur skyong 'grogs lam sde srid 'dzin pa'i bya ba la yon tan sgor mor 'dzoms pas kun gyi ma sangs kyi sprul par 'dzin cing / khyad par khyi lo dmag chen gyi lo rdzong
gi dus rtse

zhol bsrung ba gang khag pa thams cad du phebs nas/ sgyogs mda' rdo'i gnad sprad pas shin tu ngo mtshar du gyur te/ phyis nas gdong len gyi mi su yang med pa byung ngo / /gzhan
yang dmag che chung mtha' rogs snga phyi mang po'i 'go ma la byon pa/ dus nam yang gdong phud ngor lang kho na mdzad cing / phyi skor bya ba gang la'ang / brtan lhing
gtso bor 'don pas/ phyi nang kun gyis 'di ni dpa' mdzangs 'dzoms pa'i skyes bu chen po yin zhes grags so/ /de'i gcung po rgya bzang rin chen/ rgya mtsho rin chen/ nor bu
rin chen/ grub pa rin chen rnams yin/ gcung 'di'i rdzong rang 'byon rtse bzung / mtshar zhan bod 'brog kun gsar du chod do/ /gcen gyi khab tu gdung rgyud lcam mo/ byang
sems nam mkha' rgyal po ba byon pa'i sras che ba chos rgyal rin chen mched gsum te/ sku mched khu dbon zhal ngo mang la hrags pa/ sku brtan par bzhugs pa lags so/ /blon
chen che rgyud ma sangs sprul pa'i rigs/ kha drag mi dpung 'dzoms pa 'khor bcas 'dis/ /phas rgol mi mthun phyogs las rgyal ba dang / /dpal 'byor yar ngo'i zla ltar rgyas
gyur cig /dge legs 'phel bar gyur cig /pho rtsal sna dgu ni mtheb kyi sha non pa dang gcig rkyal gyis chu non pa/ yang sor bya lta bu dang gsum la dpa' shed lus kyi rtsal
gsum zer/ lo rgyus kyi dge yon thon pa dang / 'gran shags kyi lce non pa dang / khyom tshos bzhad gad thon pa dang gsum la smra ba ngag gi rtsal gsum zer/ dpa' la brtan
tshugs pa dang gcig mdzangs la blo myur ba dang gnyis/ go gsal la gting sus kyang mi rtogs pa dag gsum la/ blo gros sems kyi rtsal gsum zer/ pho rtsal sna dgu ni/ mda' rdo
mchongs gsum/ sho phras rtsis gsum/ bang shags rkyal gsum dang dgu'o/ /pho rtsal sna dgu 'di 'dzom na ma sangs sprul par byed do/ //

gnod sbyin sprul pa rnam rgyal gling pa'i byon tshul bzhugs so/ /oM swa sti/ 'gro ba'i gtsug rgyan dpal ldan sa skya pa'i/ /sku ring las byung dpon chen nye gnas sogs/ /rab
dang rim par byung ba mang mod kyi/ /phyi skor bla brang kho na'i bya ba rnams/ /ches lhag phul phyin sgrub pa'i nye gnas mchog / dam tshig gtsang zhing bsod nams dpal gyis
mtho/ /zas nor dbang 'byor gnod sbyin sprul par grags/ /byas pa lag rjes che ba 'di ltar byung / /de'ang sngon spu rgyal bod 'di/ chos skyong ba'i rgyal po khri srong
lde'u btsan gyi sku'i ring la/ za hor kyi yul nas/ mkhan po bo dhi satwa gdan drangs nas/ bla ma'i mchod gnas su bkur/ bod du btsun pa la snga ba/ sad mi mi bdun bya ba
rab tu byung nas/ 'khor mang po dang bcas te/ sangs rgyas kyi bstan pa dar bar mdzad/ de dang dus mnyam du nub phyogs u rgyan gyi yul nas/ slob dpon padma 'byung gnas gdan
drangs/ bod kyi lha klu gdug pa can dam la btags/ rgya gar o tan ta pu ri'i gtsug lag khang la dpe blangs nas/ ri rab gling bzhi gling phran nyi zla lcags ri mu khyud dang
bcas pa/ dpal bsam yas lhun gyis grub pa'i gtsug lag khang chen po bzhengs/ bod rgyal po'i bla mar mnga' gsol/ de'i dus su u rgyan

pad ma'i dngos slob gnyags dang / 'khon rdo rje rin chen dang / so zur snubs gsum la sogs/ dkyil 'khor gtso brgyad du grags pa byung / de rnams kyi nang nas/ dbas kyi ston
pa a mes mtshan rdo rje rgyal mtshan bya ba/ bdud rtsi yon tan gyi lha tshogs la thugs dam gyi gtso bo mdzad cing / chos skyong tshogs bdag dkar dmar/ bran du 'khol nus pa
gsang sngags rnying ma'i grub thob chen po zhig dang / dbus ru skyi shod kyi lung par/ zul phu 'o ma'i nags 'dabs su byung te/ bla ma de nyid kyi zul phu gnas gsar gyi
dgon pa btab/ sngags pa'i grwa bu slob mang po bskyangs nas/ gsang sngags kyi bstan pa dar bar mdzad/ de nas bzung ste/ rgyud pa bcu tsam gyi bar la/ gnam la rdo rje'i gur
ma zhig pa/ sa la dkyil 'khor gyi bkrag ma yal ba/ bar na rakta'i mtsho ma bskams pa'i/ sngags 'chang grub pa thob pa mang po byung ngo / /de'i skabs su hor sa skya pa
yon mchod du 'brel nas/ bod chol kha gsum po la sa skya pas kha lo bsgyur ba'i dus/ gnas gsar sngags pa'i dbon rgyud/ dbon po dkon mchog skyabs zer ba zhig byung ba des/
dpal ldan sa skyar bla ma bdag nyid chen po bzang po dpal ba yab sras kyi zhabs la btugs/ sa skya nang so dang / chu mig khri khang lo 'ga' bzung / nye gnas chen po mgon
po skyabs zhes par grags pa de'i ring la/ gtsang stod lhan lung gi sa cha dang / pa snam phyogs kyi sa phran 'dra bdag tu bzung bar 'dug 'di yan la so sor gyes pa'i rus mtshams
ni/ rta nag phug pa/ dpon dgos pa rin chen pa skor yang yin par byed cing /

zul phu phyogs na'ang da lta yang / sngags rgyud 'dzin pa mang rab yod par snang / nye gnas chen po mgon po skyabs pa la/ sras po mched gsum byung ba'i che ba/ chen po don
grub rgyal mtshan pa de bstan pa'i mnga' bdag ti shri kun blo'i zhabs la gtugs/ bod khams su gdan sa bar ba/ rtse 'od bsam grub kyi nye gnas chen po dang / sho tham kha gnang
/ de nas bzung 'phags pa kun blo gshegs nas/ ti shri kun rgyal ba'i phyag phyi mthil byas/ gong la byon bla mas thugs la btags nas/ pho brang ta'i tur/ rdzong kha bu'i
khrims ra dang / nye gnas chen po la bskos/ bod la 'byon khar gong ma tho gon thi mur rgyal pos/ du dben shri mtshan dang lung lag rtags bzang po gnang zhing / khyad par
yab yum gtsang stod lhan lung gi 'og tu lhan gangs gdong yan/ span smad jo bo rigs gsum mgon po man/ pa rnam gyi gzhis phran rnams dang bcas pa gtsang gzhis su 'jags pa'i/
'ja' sa chen mo gnang / yar phebs nas kyang lha khang bla brang bas gdung rgyud yab sras rnams kyis zhabs tog tshul bzhin sgrub par gda'o/ /de'i gcung chen po/ dpal
ldan rgyal mtshan pa des/ ta dben gu shri kun dga' nyi mas thog drangs 'jam dbyangs don yod rgyal mtshan pa sku mched pa'i phyag phyir slebs/ rin chen sgang bla brang ba'i
nye gnas chen po mdzad/ rin chen sgang ga lcags ri chen mo dang / sgo spe shar nub/ gar phu'i phyogs bzhis kha khram mo/ /bo dong e'i lcags ri phyi ma/ sgo lcog 'khor ma/
nang du bud rtse gsar ma/ phyi ru mgron khang skar bcas/ gzhan yang bo dong ma

las dga' ba'i bu bzhir grags pa'i gzhis ka bkra shis sgang / rog tshe/ shab dge sding / 'jad mthong smon la sogs/ gzhis che chung mang po'i mkhar las gsar brdungs zhabs su
phyug par bzhengs/ mdor na bla brang gi bya ba kho na la gtso bor ston pa'i nang gi gsog mchog phyis 'dul skyong dgos pa gang la'ang / phyis skor gyi nye gnas chen mo rnams
kyi nang nas/ 'di nyid bya ba lag rjes shin tu che bar grags so/ /gcung chung shos chen po nor bu bzang po pas/ gcen gyi rjes su 'brang ste/ bo dong gi nye gnas chen po
mdzad/ dpal lngan bla ma dam pa dang chos rje bsod rgyal ba/ chos 'khor chen mo skor ba'i mthun rkyen/ brjid khur mthil gzhu sogs rin chen sgang pa'i gdung rgyud zhal ngo
rnams kyi zhabs tog bsgrubs/ gcung po slob dpon chen po bsod nams yon tan pas rab tu byung nas dpal bo dong e'i chos dpon mdzad do/ /gcen po don rgyal du dben shrIs/ jo
mo khams mo la/ sras shig byung ba ni/ dbang hu bsod nams rgyal mtshan pa'o/ /yang jo mo gtsang mo la sras slob dpon don grub rgyal mtshan pa byung nas/ rin chen sgang
dang / bo dong du thog cig bzhugs nas/ chen po grub rgyal du grags so/ /des rtsa ba'i gzhis/ gtsang stod lhan lung gi skor rnams sgos bdag tu bzung / de'i dbon sras kyi rgyud
dang / lhan lung pa yab sras rnams yin no/ /dbang hu chen po de nyid kyis sku gzhon nu'i dus dpal bo dong e'i chos grwa chen por dpang lo tsA ba blo gros brtan pa'i
drung du/ rab tu byung nas mngon pa mdzod la slob gnyer mdzad pa'i/ dge

bshes su grags/ de'i skabs su/ bla chen bsod blo ba sku mched/ dus mchod bla brang nas/ stag tshang rdzong khar phebs pa'i phyag phyir byon/ gsol gzim mdzad pa gang la'ang
'jug pa'i las tshan mthil bzung / zhabs tog la brtson cing / phyi nang gi bya ba la mkhas pas/ bla chen pa shin tu mnyes nas/ gong la byon pa'i phyag phyir khrid/ bla ma'i
sku drin la/ gong ma thog gan thi mur rgyal pos/ ri tsing dbang gi las 'dzin/ khrims ra brgyad yod pa'i che shos g.yas phyogs kyi dbang hu'i mtshan dang / dam rtags lung
bzang po dang bcas pa gnang / yar phebs nas pa'e len dbang grags pa rgyal mtshan pas bka' lung ji ltar gnang pa bzhin/ las stod mnga' ris kyi phyogs la lam 'phrang dgra
gnyen gang la'ang ma bsam par byon nas/ dgra phyogs 'dul ba dang / rang phyogs bstod pa la sogs bya ba chen po rnams/ dpon po'i dgongs pa dang mthun par grub nas phyir phebs
dus/ dpon sa nas kyang mnga' ral gsum gyi gdan sa/ lha sde mi sde/ ya mi snyan gyis rus sde dang bcas pa bzhengs te/ dpa' zhal la gnang / stag tshang rdzong gong 'og
gi gnyer las nye gnas chen mo la bskos/ mi dbang chen mo rang gi sras mo/ byang sems bsod nams rgyal mo ba khab tu gnang ba la sogs/ gdung rus las chad pa'i dbon sras ngo
bo dang 'dra bar 'jog pa sogs/ thugs 'dogs shin tu che bar mdzad cing / dpon sa'i thugs 'dogs dang / khong rang yang rgyal khrims kyi bya ba la mkhas shing / sku bsod kyi
dpal gyi mngon par mtho bas/ dgra 'dul gnyen skyong sde srid

mdzad 'phrin mtha' dag lhun gyis grub nas/ chu mo phag gi lo hor zla brgyad pa'i tshes bco lnga bza' skar dus tshes 'phrod sbyor kun bzang ba'i nyin nas/ rdzong rnam rgyal
gling chen gyi 'gram bting / ring por ma thogs par zhabs su chug par bzhengs/ mnyam med rgyal ba bzang pos thog drangs/ bla ma dge ba'i bshes gnyen bzang grags mang pa'i
rdzong la rab gnas gsol/ sbyin bdag rang gi yi dam gyi mtshan dang mthun par byed gsung nas/ rnam rgyal gling chen zhes par ming btags/ son wi pa'i mi dpon chen mo 'di nyid
ni bzang zhing dpa' ba/ mthu stobs zas nor la dbang 'byor pas/ rang gzhan gyi mnga' zhabs thams cad/ bde ba la bkod pa'i snyan grags kyis dbus gtsang thams cad khyab par
gyur cing / gnod sbyin tshogs kyi bdag po'i sprul par grags so/ /de nyid kyi jo mo sngon ma 'bri gung dgung khar dbon mo la/ sras drung chen chos rgyal bzang po ba byung
zhing / gdung rgyud lcam mo la/ thog mar sras gnyis byung ba/ grub chen gong ma 'dra'i sku skyes bzhengs par 'dug na'ang / gzhon nu la sku gshegs/ drung chen chos rgyal
bzang po ba de nyid/ dgung lo brgyad pa la nub chos lung dgon par/ mkhan chen rin po che rgyal bzang pa'i drung du bzhugs nas/ chab klog yig rtsis la sogs sku che ba'i
yon tan mtha' dag la thugs goms par mdzad/ bcu gnyis pa nas ri tsing dbang rnam sras rgyal mtshan pas drung du byon/ gsol dpon gyi mthil yun ring bzung / sku dang grib ma
bzhin 'bral ba med par phyag phyir brtson cing /

rdzong gong 'og gi gnyer las kyang yab sras pa'i lo sum cu so bdun mdzad pa'i ring la/ bla brang gi nang du gsol bzang zhing / phyi nas dgra thos skad gcig kyang ma phog pas/
bu rta 'dab rgyas pa dang / mi sde mnga' zhabs bde skyid la longs spyod pa byung / yab bde bar gshegs pa'i dgongs pa rdzogs thabs rnams kyang / gtsang g.yas ru'i phyogs
su bzang zhing ngo mtshar che ba'i tshad thub par bsgrubs/ rang gi rdzong mnga' zhabs la/ pha rol gyi dmag dpung stobs chen gyis/ skor rgyag gnod pa yun ring byung dus/
phyi nang kun gyis dpon g.yog thams cad la smon cing / ma khrel sra phur legs par bcas pas/ phyi mi slu brid mgo skor dmag dpung gang gis kyang / rang sde gzhom par ma nus
pa'i steng du/ stag tshang rdzong gi bstan jus zin pa dang / gtsang srid kyi 'go tshugs pa'i skyes bu sde dpon chen por gyur cing / der rting nas sa zugs kyi rdzong gdan
mnga' zhabs gsar du chod pa shin tu mang lags 'di pa yab yum dkar phyogs la mos shing / thugs dge dpa' mdzangs ldan pas/ gong 'og sku nye 'brel chags thams cad la bkur
skyong / 'brog lam zas nor kyi 'dzin tshugs mtshan dag don du ldan pas/ mthun 'jug gang la'ang / sus kyang 'gran du med pa'i snyan grags kyi phyogs kun tu khyab la/ chos
rgyal chen por gda'o/ /drung chen po pa de nyid dang / gdung rgyud lcam mo byang sems bsod nams rgyal mo ba la/ sras po mched gnyis byung ba'i gcen drung rgyal ba dpal bzang
po pa yin cing / gcung po nang so chos skyong rgyal mtshan dpal bzang

po pa 'di bas/ mi dbang nam mkha' legs pa'i gsol dpon bzung / skur skyong 'brog lam/ sde srid chen po dang / yar 'phel la byung ba'i mdzad 'phrin la g.yel mi mnga' zhing /
sku brtan par bzhugs pa lags so/ /sngon chad sku bsod rnam dkar 'phrin las kun/ /rgyu rkyen 'dzoms pas yar 'phel 'byung ba bzhin/ /phyi rabs rgyud 'dzin sku tshe brtan pa
dang / /dpal 'byor mnga' thang che cher dar rgyas shog/ //

bod du bstan pa phyi dar dang / mkhas grub sde dgon byung tshul bzhugs so/ /e ma ho/ chos rgyal mes dbon mkhyen brtse'i nam mkha' la/ /bstan pa'i nyi ma bod kyi yul du gsal/
/sdig chen dar ma'i dgra can gdong pa yis/ /chu mo phag nas drug cu rtsa brgyad bar/ /mun pa'i rgyal khams bzhin du nag por bsgribs/ /bod khams phal cher bstan pa'i sgra
mi grags/ /bstan 'dzin thams cad gab dang bros la rtsol/ /dbus gtsang mthil du chos min sna tshogs dar/ /rgyal khrims chen po'ang rang gi spyod par thal/ /de la rgyal ba
rnams kyis ma bzod par/ /mnga' bdag tsha la na yi thugs rgyud bskul/ /bla chen spyan sngar chos zhu rim par brdzangs/ /bstan pa'i me ro smad nas bslang tshul dang / /phyi
dar rgyas pa byung tshul 'di ltar snang/ zha lu bu ston chos rje'i chos 'byung la/ /bod yul kha ba can gyi yul ljongs 'dir/ /sangs rgyas bstan pa phyi dar byung tshul
ni/ sdig rgyal glang dar mar grags pa de nyid/ chu mo lug lo sum cu so dgu lon pa'i dus/ mnga' bdag khri ral grongs nas/ khong gis rgyal srid bzung / lo gnyis rgyal po tshul
bzhin sgrub/ chu mo phag gi lo gzhug nas thugs la gdon gsol ba dang / blon po rgyal to re stag sna can la sogs pa sdig pa la dga' ba rnams kyis bsgyur nas/ sngar nu bo
la rgyal srid bskos pa'i snying nad

du byas/ bod du sangs rgyas kyi bstan pa bsnubs/ lo phyed dang bzhir sdig rgyal kho na byas/ zhe bzhi lon pa me pho stag gi lo'i dus/ lha lung dpal gyi rdo rjes/ lha sa'i rdo
ring rtsa ru glang dar ma bkrongs so/ /de'i dus su 'jad kyi mi gtsang rab gsal dang / bo dong pa g.yo dge 'byung / stod lung pa dmar shAkya mu ne gsum po/ dpal chu bo
ri la sgom zhing yod pas na btsun pas khyi ra byed pa mthong te/ dris pas rgyal pos bstan pa bsnubs par shes te/ 'dul ba'i po ti drel khal gcig bkal nas mnga' ris stod du
bros/ gar log la lam byas nas hor yul du phyin la/ chos dar bar bya snyam pa la/ skad rigs mi gcig lo tsA med pas dar bar ma nus te/ mdo smad lho dngos kyi be ra tshwa mtsho
na tshur byung nas/ rma lung rdo rje brag ra/ an byung gnam rdzong/ dan tig shel kyi yang dgon du slebs/ sgom zhing yod pa la/ rma chu kha'i phyugs rdzis mthong nas
yul mi la smras pa/ bon po'i grub thob/ mu zu gsal bzang bya ba'i bu lo bco lnga lon pa/ las dang skal ba ldan zhing mos pa la spyod pa'i/ dpal dmu zu gsal 'bar gyi tshor
nas/ ltar phyin pas mthong ba tsam gyi dad nas/ rab tu byung ba zhus pa la/ 'dul ba'i bslab bya'i po ti bstan nas/ 'di la ltos/ 'di ltar rab tu byung na gsungs/ bltas pas
shin du dad te mchi ma byung ngo / /der gtsang gis mkhan po/ g.yos slob dpon byas nas rab tu byung dge tshul gyi ming / mkhan slob dang sbyar nas dge ba rab gsal du btags
so/ /phyis thugs rab che bas/ dgongs pa rab gsal du grags so/ /de nas lo 'ga' song ba dang / bsnyen rdzogs zhus dus/ dge slong lnga ma tshang bas mi yong gsungs/ lha lung
dpal gyi

rdo rje na re/ ngas rgyal po bsad pas byar mi rung gzhan nas btsal gyis rgya nag ha shang ke wang dang / gyi ban bya ba btang byung ba dang / mkhan slob dang dmar gyis gsang
ston/ rgya'i dge song gnyis pos kha skang byas te lnga tshogs kyis bsnyen rdzogs byas so/ /de nas lo lnga lon pa dang / bsam yas na yum brtan gyi rgyal rgyud/ mnga' bdag
tsha la na yab sras kyis/ mdo smad na rab byung yod pa'i rgyu mtshan tshor nas/ dbus gtsang gi mi shes rab dang snying rus che rnams/ chos 'tshol ba la nges par btang dgos
dgongs par shar te/ dbus nas glags pa lam pa/ klu mes shes rab tshul khrims dang / 'bre ye shes yon tan/ rag shi tshul khrims 'byung gnas/ sba tshul khrims blo gros/
sum pa ye shes blo gros dang lnga/ gtsang nas/ mgur mo rab kha ba/ lo ston rdo rje dbang phyugashab sgo mnga' ba'i tshong btsun shes rab seng ge mnga' ris pa 'od rgyal spun
gnyis/ bo dong pa u pa lte dkar ba dang lnga ste/ mi bcu po de khams la brdzangs nas/ gtsang g.yo dmar gsum la/ bka' drin zhus pas/ gtsang na re/ nged rgas pas mkhan po
mi 'khyongs/ bla ma chen po la zhus gsungs/ bla chen gyis bsnyen par rdzogs nas/ lo lnga las ma lon pas na/ mkhan po mi gtub zer ba la/ gtsang na re/ dmigs bsal la gtub
pas gyis gsung nas/ bla chen gyis mkhan po/ gtsang g.yos las slob dang gsang ston byas/ dmar dang ha shang gis kha skong byas te/ thams cad chig rdzogs byas so/ /de nas
bla chen gyi zhal nas da khyed rnams yar song la/ dbus gtsang du bstan pa dar ba zhig gal che'o/ /de'ang lo ston mthu che bas bstan bsrung gyis/ klu mes sku btsun

pas mkhan po gyis/ tshong dge blo rno bas ston pa gyis/ 'bring kha bkod mkhas pas gnas gzhi zung gsungs nas byin po yar yong / klu mes kyis gnubs ye shes rgyal mtshan la 'dul
ba nyan cing bsdad do/ /de nas yar yong ba rnams kyis/ ldan klong thang du slebs dus/ lo ston na re/ khyed tsho 'di khar sdod cig ngas dbus gtsang du phyin la bstan pa
dar nus mi nus brtag ste/ nus na bsdad kyi mi nus na nga yang log yong gis gsungs nas/ ldan ma'i tshong pa dang 'grogs te yar byon/ de'i phyi lo klu mes kyis kyang / slob
dpon la zhus nas yar byon pa dang / lo ston gyi khong rnams la bsu ba la byon pas/ thams cad dbus su 'dzoms nas/ yar byon pa dang / bsam yas su mnga' bdag tsha la na yab
sras dang mjal lo/ /sdig rgyal glang dar mas chu mo phag nas bstan pa bsnubs/ khong rang gi lo mang ma thub kyang / de'i smon lam log pa dang / las ngan shugs ches pas/
lo drug cu rtsa brgyad kyi bar la/ bstan pa'i ming med pa'i dus su/ dbus gtsang gnyis gyi mi bcu po bsam yas su slebs/ rgyal pos bkur sti dang bya dga' chen po mdzad/ bstan
pa'i me ro smad nas bslangs te/ nyin mo ltar gsal zhing / dar rgyas che bar mdzad do/ /de nas rgyal pos bka' gnang / khong rnams gros mthun par dbus gtsang gi sa char/
rten lha khang bzhengs pa dang / dge 'dun gyi sde 'dzugs par chad bsdams te/ klu mes kyis/ sngar sor la mo phyag de'u brtsigs/ gzhu kun dga' ra ba dang / tsha mig brtsigs/
'bring ngan lam spyil mo dang / snye thang brag sna brang ra mo che brtsigs/ sngas kyis gzhung nya mo gyur dang / lan pa spyil bu brtsigs/ rakshi'i

'phrang po lha khang dang / sum pas 'gro swa thang dang / rme ru brtsigs/ khong rnams kyi slob ma yang slob dang bcas pa rnams kyis kyang / gtsug lag khang mang du bzhengs
so/ /gtsang du lo ston rdo rje dbang phyug gis rgyan gong brtsigs/rgya shAkya gzhon nu dang / 'gos g.yag srung la sogs pa bu chen nyi shu rtsa bzhi byung / a mes tshong btsun
shes rab seng ges/ rtsig gi yang dben brtsigs/ zhang ston mtshal 'phags la sogs/ slob ma yang mang dag byung bas/ de rnams kyi dge 'dun gyi sde lha khang tshan che ba
bzhengs/ mgo g.yag gi slob ma/ lce btsun sher 'byung gis zha lu 'a mo bzhengs/ de ltar khams su dbus gtsang gi mi bcus phyin kyang / sum pa dang 'o rgyang spun la mched
pa med cing / 'a 'bring gnyis de rnams la ma gtogs zer ro/ /a mes bla ma chen mo dang / mnga' bdag tsha la na yab sras/ dbus gtsang gi mi bcu po dang bcas pa de rnams/ bod
kha ba can pa la shin tu nas kyang sku drin che'o/ /der rting bod rgyal 'od srung rgyud/ lha bla ma ye shes khu dbon rnams kyis rje btsun gha ya dha ra dang / jo bo rje
dpal ldan a ti sha pha dam pa/ paN chen shAkya shri la sogs/ rgya bal gyi lo paN mang po gdan drangs pa dang / bod yul du 'khrungs pa'i bla ma sa skya khu dbon/ lo chen
rin bzang / /khu rngog 'brom gsum/ dwags po dang shangs pa bka' rgyud pa la sogs/ lo paN mkhas grub bzang la mang ba/ rim par byon pa rnams bshad nyan sgom sgrub kyis bya
ba rgya chen po mdzad pas/ bstan pa rin po che gangs la nyi ma shar ba lta bu gsal zhing dwangsdngas par bzhugs pa lags so/ /bstan pa phyi dar dar tshul 'di bris pas/ /bstan
pa'i chu rgyun rgyun ring gnas pa dang / /bstan 'dzin skyes mchog mchog tu yar 'phel nas/ / bstan zhugs 'gro kun kun mkhyen thob par shog/ //

jo bo rje'i slob rgyud dang / bka' gdams pa'i byon tshul bzhugs so/ / na mo ratna gu ru bhyaH gangs chen ljongs 'dir thub bstan gsal ba dang / /snyigs dus 'gro rnams smin grol
'god pa'i phyir/ /jo bo yab sras bka' gdams rgyud pa rnams/ /byon pa'i rnam thar ngo mtshar 'di ltar snang/ /bod du bka' gdams pa'i rgyud pa byung tshul ni/ dang po rgya
gar gyi mkhan po zhi ba 'tsho bzang po'i gdung rus las chad pa/ jo bo di paM ka ra shrI dznyA na zhes pa de'i yab ni/ rgya gar shar phyogs kyi za hor rgyal po dge ba'i
dpal gyis sras gsum gyi 'bring po mtshan zla ba'i snying po/ gzhon nu nas dge 'dun phal chen sde pa la rab tu byung nas/ bi kra ma la shI la'i gnas brtan mdzad pa/ jo bo
rje dpal ldan a ti sha zhes pa mtshan yongs su grags pa des rgya gar du 'gro don rgya chen po mdzad cing / chu pho rta lo la dgung la drug cu re gnyis bzhes pa/ bod la
byon nas bal por lo gcig mnga' ris stod du lo gnyis/ gtsang du lo gcig dbus su lo bdun zla ba lnga'i bar la bzhugs/ bstan pa nyin mo ltar cher gsal bar mdzad nas/ don gsum
pa shing pho rta lo dbyug pa zla ba'i tshes bco brgyad la/ snye thang 'or nas dga' ldan du sku gshegs so/ /de nyid la rgya bod na slob ma mang du yod cing / bod du thugs
sras kyi mchog khu rngog 'brom gsum/

de'i nang nas kyang bka' gdams pa'i mes po/ 'brom ston rgyal ba'i 'byung gnas de/ stod lung snam kyi bye ma lung pa/ rten dge bsnyen yin/ jo bo rje dang mnga' ris su mjal/
rwa sgreng dgon pa btab/ de'i sras thu bo mched gsum ni / phu chung ba gzhon nu rgyal mtshan dang / pu to rin chen gsal/ spyan mnga' ba rin chen 'bar te/ khams pa lung pa
dang / bzhir yang grags so/ /pu to ba'i sras kyi mthu bo bu chen bzhir grags pa'i nang nas/ dbur stod kyi zhang sha ra ba yon tan rgya mtsho/ de'i sras bka' babs bzhir grags
pa'i nang nas/ byang sems kyi bka' babs/ bya 'chad ka ba/ de'i slob ma se spyil bu pa/ des spyil bu btab/ de na slob rgyud rim pa bzhin/ lha rin po che 'gro ba'i mgon
po/ lha lung gi dbang phyug lha zur khang pa/ rnal 'byor byang seng / des gro sa dgon pa btab/ de'i slob ma sangs rgyas dar des mkha' ru dgon pa btab/ pu to ba'i slob ma
gtum ston blo gros grags kyis/ snar thang btab ste/ chos lung sku gshegs su grags so/ /de'i gdan sa sding dkar sku gshegs/ shes rab grags kyis snar thang zhes pa'i ming
btags/ de nas zhang btsun rdo rje 'od/ de gsum ga'i slob ma gro bdud rtsi grags/ de la bla ma yi dam mang po'i zhal gzigs shing / sangs rgyas stong gi ya gyal du grags/
de nas zhang ston chos kyi bla ma/ sangs rgyas sgom pa seng ge skyabs/ de'i ring la dha na shI la'i slob ma/ skyi nag grags seng gis mtshan nyid kyi grwa sa btsugs/ bcom
ldan ral gri la sogs byung / byang chen btab/ de nas mchims nam mkha' grags/ chos rgyal 'phags pa'i bla ma dang / chu mig chos 'khor chen mo'i tshogs dpon mdzad/ lha

khang rnying ma bzhengs/ de nas skyo ston smon lam tshul khrims/ des gtsug lag khang chen mo dang / lcags ri bzhengs/ de nas chos rje nyi ma rgyal mtshan pas/ tshul khrims
stag brgyad bskos/ chos khrims dag ther cher mdzad/ der rting 'dul 'dzin grags brtson ze'u bas/ se chen dang ol ja du rgyal po'i dus/ bstan pa dang gdan sa la phan thogs/
der rting grags che ba/ mchims blo bzang grags pa/ 'dis sha khrims dang / khams pa mi bsten pa'i khrims mdzad de/ de la sogs pa gzhung 'chad nyan mdzad pa rnams/ pu to ba'i
rgyud sde bka' gdams gzhung par grags so/ /	pu to ba'i bu chen spyan lnga tshul khrims 'bar gyis/ lo pa'i gnas brtan bgres po zhig 'dug pa la/ brid skol byas/ tshogs
pa nam tshogs dus bsngo ba ster ba'i dam bcas nas/ lo dgon pa btab/ de slob ma stod lung pa rin chen snying gis/ btsan gro dgon pa btab nas/ de'i dbon po gzhon nu 'od kyis/
bya yul btab/ de la slob ma chen po bcu bzhir grags pa'i nang nas/ mal gro sprul pa chen po'i rgyal po stengs btab/ khrom zher ba chen pos kam kam btab/ dum bu ri ba chen
pos/ dum ri btab sgyer sgom chen pos/ /rgya ma'i mchod khang rnying ma dang / rin chen sgang btab bo/ /bya yul du der rting mkhan rab bcu gcig song ba'i rjes la/ spyan
mnga' tshul khrims mgon po bya ba'i/ gdan sa 'di pa chos gang bzang re ma gtogs/ dbon rgyud kyis 'dzin pa'i srol med do/ /rgya ma sgyer sgom chen po'i rjes la/ sa skya
dbon gyi lha khang gsar ma btab/ de nas dbon rgyud rim pa bzhin gyi/ drug pa slob dpon bkra shis rgyal mtshan 'dis gdan sa/ sgyer gyi gdung rgyud kyi gdan sa 'dzin pa'i srol
yin no/ /yang

jo bo rje'i slob ma'i bla mchod bzhir grags pa slob rgyud/ /kha rag sne zur ba/ gtsang na grags po lung / spyi bo lhas pa la sogs/ gdams ngag gtso bor ston pas/ bka' gdams
gdams ngag par grags so/ /yang chos rje pa'i slob ma lo tsA ba/ de'i slob ma rong pa phyag sor ba'i dgon pa bcom chung bya ba/ rwa sgreng gi 'og na yod pa'i/ bka' gdams 'og
mar grags/ de dang rwa sgreng gnyis la bka' gdams gong 'og zer ro/ /rong pa'i bu bzhir grags pa'i/ rnam par ba chen pos rnam thar dang / ram pa lha sdings btab/ gsang
phu ne'u thog gi gdan sa'ang lo bdun mdzad/ de dag ni rong pa'i bka' brgyud dar lags so/ /bka' gdams rgyud 'di bris pas rgyal ba'i bka'/ /bka' bsdu gsum nas ma 'chugs rgyud
pa'i bka'/ /bka' yis zab don gdams pa bstan pa yis/ /rgyun mi 'chad cing 'gro kun smin grol shog/ /dge legs 'phel bar shog/ //

rngog lo khu dbon gyi slob rgyud dang / bshad grwa dar tshul bzhugs so/ / na mo manydzu gho sha ya/ kha ba can ljong dbus gtsang gangs ri'i rtser/ /bshes gnyen bstan pa'i rgyal
mtshan legs 'dzin pa/ /mtshan nyid ldan pa'i lo chen khu dbon gyis/ /mtshan nyid sde btsugs bstan pa 'di ltar spel/ /de'ang ston pa sangs rgyas mya ngan las 'das nas/
lo sum stong nyis brgya dang brgyad 'das nas/ bod yul kha ba can gyi ljongs yar 'brog tsho dang nye ba'i phyogs su/ gsang sngags rnying ma'i dge bshes rdo rje gzhon nu
zhes pa'i sras lnga'i che shos rngog legs pa'i shes rab kyis/ jo bo rje la sogs pa'i mkhas grub du ma bsten cing / gsang phu ne'u thog gi gtsug lag khang bzhengs te/ bstan
pa'i bya ba rgya che bar mdzad/ de'i gcung tha lhag chos bkras/ chos skyabs kyis dpal mo bya ba khab tu bzhes pa la sras sems dpa' chen po blo ldan shes rab lcags mo phag
lo la sku 'khrungs te/ de nyid gzhon nu nas/ lo bcu bdun gyi bar la khu bo dang / rno tshul khrims shes rab la sogs pa'i drung du/ klog yig skad rigs bstan bcos phal che
ba la legs par sbyangs/ zhabs tog gi mnyes par mdzad/ de nas khu dbon pas kyang / bstan pa'i khur khur cing byin gyisabarlabs nas/ bal po dang rgya gar dbus phyogs kha
che la sogs par byon/ paNDi ta pra dznyA na dang / 'bum phrag gsum pa la sogs/ mkhas grub mang du bsten/

lo bcu bdun gyi bar du/ rgya gar dang / bal por bka' mdo rgyud man ngag bstan bcos lung dang rigs par sbyangs zhing / mnga' brnyes par mdzad/ mthar bod du byon/ de dag thams
cad ma lus par bsgyur/ bstan pa nyi ma shar ba ltar du gsal bar mdzad/ dbus gtsang / lho bal/ mdo stod smad/ shar tsong kha/ rgya mi nyag la sogs su grub mtha' 'dzin pa'i
slob ma/ ring slob tu ma gyur pa med cing / dbus gtsang du lo bcu bdun gyi bar du 'gro don mdzad do//de'i thugs kyi sras/ zhang tshe spong chos kyi bla ma la sogs thu
bo bzhir grags pa dang / gzhan yang gangs pa shi'u la sogs/ bu slob bsam gyis mi khyab pa smin par mdzad pa'i nang nas/ zhang tshe spong chos kyi bla mas/ ne'u thog gi gdan
sa lo sum cu so gnyis mdzad/ de'i rjes su gnyal pa ril lus la gnyis mdzad/ rnam par bas lo brgyad mdzad do/ /bla ma de gsum gyi slob ma/ phywa pa chos kyi seng ges gdan
sa lo bco brgyad kyi bar la mdzad do/ /'dzam bu gling thams cad snyan grags dang bu slob kyi khyab par mdzad/ de'i sras kyi gtso bo gtsang nag pa brtson 'grus seng ge la
sogs seng chen brgyad dang / jo sras rtse mo la sogs/ jo sras bzhi dang / gzhan yang 'jad pa ston skyabs/ khams pa rdor rgyal la sogs dbus gtsang khams gsum lho gnyal gyi
slob ma dpag tu med pa smin par mdzad de/ bstan pa che cher 'phel bar mdzad do/ /de'i thugs sras brgyad po'i nang nas/ brtsegs dbang phyug seng ges gdan sa lo lnga/ de
gnyis kyi slob ma/ gnyal pa dad pa bzang pos lo bdun/ 'dzam tsan nes lo bdun/ bzad pa dar ma 'od dang / bzad pa don grub gnyis kyis lo sum cu mdzad do/ /

yang 'bre shes rab 'bar gyis myang stod skyegs gnas rnying du chos bshad/ las stod pa dkon mchog mkhar gyis gdan sa mdzad/ ding sang gi bar du de'i mi rgyud kyis 'dzin no/
/gtsang pa 'bre sgur gyis dga' ba gdong dang / khu sher brtson gyis thang po cher chos bshad grwa pa khri lhag 'dus/ ar byang yes/ gnam rtse lding sogs dang / dkar chung
ring mo/ zhang e pa gnyis kyis/ 'u shang rdo la sogs su/ mdo smad tsho bzhir grags pa la chos gsungs/ mkhas pa bsod rin dang / gnyal zhig la sogs pa/ dpag tu med pa smin
par mdzad/ gral stan za 'og la byed pa dang / dus chos re la ja sig chen lnga bcu tsam re skol ba la sogs pa/ longs spyod kyang de dus kho na che bar grags/ der rting mkhan
po bsod rin gyi gdan sa byas/ chos blo bshad byed pa de nas byung / der rting 'gral sher rgyal gyis gdan sa mdzad/ gnyal zhig gi slob ma bu dgur grags pa'i nang nas gtsang
drug gis zha lu'i gdan sa dang / bo dong rin po ches/ grags ram gyi bshad grwa btsugs/ 'gral gyi lo bco lnga gdan sa mdzad pa'i rjes la/ rog gis zla ba drug mdzad do/
/de nas slob dpon shAkya gzhon nu dang / tshad ma'i skyes bu mang po smin par mdzad/ slob dpon shAkya gzhon gyis/ tshal gung thang du bshad grwa btsugs/ ne' thog gi gdan
sa lo nyi shu rtsa bdun mdzad cing / blo gros mtshungs med dang / phyogs las rnam rgyal sogs du ma smin par mdzad do/ /de rjes rgya ma pas lo brgyad gdan sa mdzad/ der
rting phyogs las rnam rgyal pas lo brgyad mdzad do/ /yar 'brog pa mkhan po rgyal gyis zla ba gcig slob dpon gzhon seng gis lo brgyad/ gtsang dkar gyis lo

gsum/ slob dpon blo gros seng ges lo lnga'i bar du/ gsang bu gling smad kyi gdan sa mdzad do/ /gsang phu ne'u thog gi gdan sa 'jam can nas mdzad pa'i dus/ gtsang pa 'jam seng
gis bshad pa mdzad pas/ gling stod pa gyes ste/ dbon po jo yun zhes pas/ bdag rkyen byas nas/ 'jam ston/ zhus ston/ blo gros 'bar gsum gyis rim par bshad/ de'i dus su
gnyal zhig gis lo brgyad/ de nas rgyal ba lo ston gyis byas/ khong bros nas/ rgya 'ching ru bas mdzad/ de'i rjes khong gi slob ma/ chu mig pa seng ge dpal gyis/ lo bco brgyad
mdzad cing / ldan ma grags rin dang / la stod pa grags rgyal la sogs/ slob ma mkhas pa mang du byon/ ldan ma grags rin gyis gdan sa lo brgyad mdzad/ de nas lho brag
pas sngon rting dril bas lo nyer gnyis mdzad cing / thog ston dang / myang stod pa ye shes mgon la sogs mang du smin par mdzad/ myang stod pas lo bdun bla chos bshad/ yang
lho brag pa rang gi mdzad/ de'i rting btsan dgon pa gzhon nu bsam gtan gyis/ lo nyi shu'i bar la gdan sa mdzad/ chos grags gsar ma dang / bla brang dbon po la sogs slob
ma mang du byung / der rjes bla brang pa dang / chos grags gsar ma/ ya rtse ba/ lha yul ba/ rin chen grags pa/ yon tan rgya mtsho rnams kyis rim pa bzhin byas/ yang rgya
'ching gi dus su/ bde ba can du gnyags grags tshul gyis bshad cing / rgya ston bsod rin la sogs slob ma mang du byung / de'i rting rgya ston bsod rin gyis bshad/ dge brag
pa la sogs pa'i slob ma mang du byung / de rjes su dge grags pas byas/ de'i rjes la snye thang ba bkra shis seng ges gling stod gdan sa

byas pa'o/ /spre'u'i lo slob dpon shAkya gzhon nu dang / slob dpon don grub dpal/ dpon slob kyi gung thang gi bshad grwa btsugs nas/ lo drug na slob dpon shAg gzhon ne'u thog
tu byon/ gung thang du slob dpon don grub dpal gyis/ stag lo nas rta lo'i bar lo zhe gcig gi ring la/ bstan pa'i bya ba mdzad/ kun mkhyen shes rab rgyal mtshan dang /
mkhas btsun blo gros bzang po/ skyes mchog bsod dpal la sogs/ slob ma mkhas grub bsam gyis mi khyab pa smin par mdzad/ de'i rting kun mkhyen sher rgyal ba rta lo la/ rgyal
tshab tu dbang skur te/ des lo bcu bzhi gdan sa mdzad/ yos lo nas mkhas btsun jo bzang pas/ lo bcu gcig mdzad/ de'i rjes su skyes mchog bsod dpal ba bskos so/ /yang bzad
ring gis khro phur bshad grwa btsugs nas/ stag ston spyil bu la sogs slob ma mang du byon/ ldong gis gdan sa byas/ de'i rting slob ma lho pa grub seng gi byas/ rong pa
dang rigs thigs pa la sogs/ slob ma mang du byon/ rigs thigs pa'i slob ma zha lu bu ston las phyi ba yin no/ /yang skyel nag grags seng gis snar thang du bshad grwa la tshad
ma bshad pas/ skyi ston grags 'bum/ de nas slob rgyud rim pa bzhin/ bcom ldan ral gri/ mkhan po zi dbon/ gra ring gra thung / rtsed ring rtsed thung la sogs mkhas pa
mang du byon/ de'i rting dpon po rin chen 'byung gis bshad/ de'i slob ma ldong ston yin no/ /bshad brgyud rim pa rim par byon tshul 'di/ /'di phyi gnyis phan phan bde 'byung
phyir bris/ /bris pa'i nus mthu mthu chen bstan pa'i rgyun/ /rgyun chags ring du ring du gnas par shog /dge legs 'phel bar gyur cig/ / /

smad 'dul gyi bshad rgyud bzhugs so/ /na mo gu ru bhya/ smad 'dul du grags pa'i bshad rgyud ni/ ston pa sangs rgyas te/ nye bar 'khor/ kun dga' bo dang / sha na'i gos can/
nyer sbas dhi dhi ka nag po legs mthong / blo gros mi 'bebs/ yon tan 'od/ shAkya 'od/ chos kyi bshes gnyen/ che chung gnyis/ de gnyis kas seng ge gdong can/ des dha na shI
la dang / dzI na mi tra/ des lcog ro klu'i rgyal mtshan/ des g.yo dge 'byung dang / gtsang rab gsal/ dmar shAkya mu ne gsum la bshad/ de gsum mdo smad du byon nas/ a mes
bla chen dgong pa rab gsal la bshad/ des slob ma la snga ba khams kyi zog po mi drug bya ba byung te/ spang gong ye shes g.yung drung / par rin chen gsal/ 'al rdo rje dbang
phyug snubs rakshi ta/ jo bo ye shes seng ge lcog ro shes rab byang chub rnams yin pa/ dang po mkhan slob cha ma tshang bas/ bsnyen rdzogs ma grub/ dge tshul yin/ 'dul
ba la sogs chos rnams ni gnang / bla chen gyi bon po'i thugs zhen du byas nas/ zhwa theb kyi mu thugs sngon por byed pa sogs kyi/ bka' rtags kyi phyag rgya bzhi bya ba
yang khong drug po la gnang bar byed do/ /spang par gnyis kyi slob ma/ grum ye shes rgyal mtshan/ des grum g.yung drung rgyal mtshan shing lag can la/ des dbus gtsang gi
mi bcu'i nang nas/ klu mes tshul khrims shes rab la 'dul ba bshad/ des

gzus rdo rje rgyal mtshan la/ de nas rim pa bzhin du/ snel bo grags pa rgyal mtshan/ rgya dbang rdor/ bya brtson 'grus 'bar/ rtsis pa gzhon seng / snyer chung bzang ston/ de
la shAkya'i dge slong thub pa shes rab bdag gi 'dul ba'i chos skor rnams tshang mar zhus pa legs so/ /yang grum shing lag can gyis/ lo ston rdo rje dbang phyug dang / tshong
btsun shes rab seng ge sum pa ye shes blo gros/ a btsun shAkya rgyal mtshan/ 'bre ston tshul khrims gzhon nu rnams la/ 'dul ba bshad nas dbus gtsang du dar bar mdzad
pa rnams la'ang / smad 'dul zer cing / bshad rgyud rang rang na gsal lo/ /smad 'dul bshad rgyud 'di bris dge ba yis/ /'dul khrims gtsang zhing 'chad nyan dar bar shog /dge
legs 'phel bar gyur cig/ //

bod du bla chen mkhan rgyud dang / spu tsho mkhan rgyud/ paN chen mkhan rgyud rnams kyi byon tshul bzhugs so/ /na mo buddha ya/ thub bstan gangs ri'i khrod du gsal mdzad pa'i/
/smad 'dul byung khung mkhan rgyud rim pa ni/ /kun mkhyen rgyal po thugs sras sha ri'i bu/ /sras mchog sgra gcan bram ze sgra gcan 'dzin/ /klu sgrub skyes mchog legs
ldan dpal sbas dang / /ye shes snying po zhi ba 'tsho la 'dud/ /sbas ston ratna gtsang ston rab gsal dang / /bla chen dgongs gsal shes rab seng ge dang / /byang chub gzhon
nu byang chub rgyal mtshan te/ 'jad pa ston skyabs byang ston gzhon nu zhabs/ /rtsis 'dul chen po mkhan po bde ba dpal/ /byang sems rin mgon thogs med bzang po dpal/ /yon
tan 'od sogs bla chen mkhan rgyud kyi/ /sdom brtson dam pa rnams la gus pas 'dud/ /bla chen mkhan rgyud ni/ rgyal sras thogs med pa nas rgyud pa 'di dag par byed par yod
do/ / na mo dharma ya/ thub bstan gsal zhing stod 'dul rgyas mdzad pa'i/ /spu tsho mkhan rgyud byon pa'i rim pa ni/ thub dbang sha ra'i bu dang sgra gcan 'dzin/ /legs
'dom nag po pa dang dha ri ka/ grags mchog legs skyong rgyal ba shes rab ste/ /mu gro 'dul 'dzin chen po'i zhabs la 'dud/ /byang sems zla rgyal

dharma rgyal mtshan dang / /mnga' ris dgra bcom mkhan chen dbang phyug mdzes/ /mdzes pa 'od zer mdzes pa bzang po dang / /seng dpal kun mkhyen mdzes pa'i zhabs la 'dud/ /nam
mkha' dpal bzang tshul khrims rgyal mtshan dang / /shAkya rgyal mtshan spu tsho mkhan rgyud kyi/ /bslab gsum rgyan ldan rnams la gus pas 'dud/ /spu tsho mkhan rgyud stod
'dul gyi byung khungs 'di/ gtsang g.yas ru 'u yug zam tshe ba la rgyud pa 'di dag par byed do// //

tshogs pa sde bzhir gyes tshul bzhugs so/ /na mo sangga ya/ thub bstan rtsod ldan dus 'dir gsal mdzad pa'i/ /paN chen mkhan rgyud tshogs pa sde bzhi'i khungs/ /ston pa sangs
rgyas dngos slob shA ri'i bu/ /sgra gcan 'dzin gnyis klu sgrub ghu ma ti/ /ratna mi tra dharma pha la dang / /ghu na pa ti chos 'phreng 'byung gnas sbas/ /des slob paN
chen shAkya shri zhes pa/ /ston pa sku 'das sum stong nyi brgya dang / /lnga bcu rtsa brgyad chu pho stag la bltams/ /brgyad cu lnga bzhes me stag dbus su phebs/ /lo grangs
bcu gnyis bod du 'gro don mdzad/ /dgu bcu bdun la rgya gar yul la byon/ /go dgu lcags pho 'brug la mya ngan 'das/ /paN chen thegs nas lo dgur tsam song bas/ /gdan gcig
srol bskyangs de rting rdo rje dpal/ /sangs rgyas dpal nas gzhung pa dpon rgyal gyes/ /bye rdzing par grags de nas thugs rje dpal/ /dar ma dpal bzang gzhon nu bzang tshul
dpal/ /sangs gzhon dar bzang tshul khrims mgon po pa/ /bsod 'od rin tshul bsod shes shes rab mgon/ /grags bsod sher 'phags sher tshul rin shes pa/ /chos dpal sher 'od kun
dga' shes rab yun/ /rdor dpal man la mkhan rab nyer gnyis byon/ /paN chen me stag phebs nas ding sang gis/ /shing stag brgyad dkar dbus gnas yar chod la/ /lo grangs nyis
brgya bzhi bcu rtsa bdun song / /tshal mig pa la

mkhan po sangs rgyas dpal/ /'od dpal chos kyi rgyal mtshan sangs rin pa/ /'od dpal sher mgon seng rgyal bsod dbang dang / /dran tshul tshul rin dpang blo rgyal dbang dang /
/sras seng yon rin byang chub bzang po yan/ /bcu phrag phyed dang gnyis po ding sang dus/ /tshogs chen par grags thub bstan dri med kyis/ /srog 'dzin mkhan rgyud rnams la
phyag 'tshal lo/ /chos lung thog ma lho brag byang chub dpal/ /bsod stobs sde dpal grags gzhon bsod nams grags/ /bsod bzang gzhon mgon mkhan chen grags rgyal dang / /grags
tshul grags pa bshes gnyen rnam rgyal ba/ /'jam dbyangs rin rgyal rgyal mchog grags dbang rgyal/ /zla blo rgyal ba phyag na ding sang yan/ /bcu phrag gcig dang drug cu
byung bar grags/ /slab gsum rnam dag shAkya'i bstan pa yi/ /gsal byed mkhan rgyud rnams la phyag 'tshal lo/ /dge 'dun sgang pa byang chub dpal nas gyes/ /dbang grags gzhon
rgyal 'dul tsha don grub dpal/ /yon tan rgya mtsho dpal grub yon blo ba/ brtson rgyal seng ge dpal dang chos grub yan/ /bcu dang gcig gis 'gro kun smin grol la/ /'god
mdzad mkhan rgyud rnams la phyag 'tshal lo/ /snyigs ma'i dus 'dir 'gro mang padmo'i gnyen/ /bod yul mun pa sel bar mdzad pa yis/ /paN chen mkhan rgyud rim pa'i 'od zer gyis/
/sangs rgyas bstan pa dar mdzad 'phrin las pa/ kha che paN chen slob rgyud 'di bris pas/ kha ba can 'dir thub bstan seng ge'i sgras/ kha na ma tho chos kun zil mnan
nas/ kha TwaM gyis mtshon sku gsum myur thob shog/// dge legs 'phel// //

dwags po bka' brgyud byon tshul bzhugs/na mo ratna gu ru/ rdo rje 'chang gis byin brlabs pa/ /te lo na ro rgyud 'dzin cing / /gtum mo'i chos la dbang 'byor pa/ /dwags po bka'
rgyud 'di ltar byon/ /thub bstan lnga brgya tha ma'i dus su/ bod gangs can gyi khrod 'dir/ theg chen gsang sngags zab mo/ 'dzin skyong spel bar mdzad pa/ dwags po bka'
rgyud du grags pa 'di ltar byung te/ de'ang rgyal ba rdo rje 'chang chen pos/dngos su byin gyis brlabs pa'i grub thob chen po/ te lo shes rab bzang po de la sangs rgyas
dngos kyi mos gus thob nas/ dus thabs bstan pas sa lam bgrod de/ mchog thun mong gi dngos grub thob pa ni/ jo bo na ro pa ye shes dngos grub te/ dpal nA lendra'i byang sgo
bsrung ba'i/ paNDi ta chen po/ des smin cing grol bar mdzad pa'i dngos slob/ lho bod pa/ sgra bsgyur gyi rgyal po mar pa lo tsA ba chos kyi blo gros zhes mtshan yongs su
grags pa de nyid/ dang po mar yul gyi mar she lugs rtse'i sras/ mar pa khri 'jam/ lho phu chu skyer gyi shab steng su byon/ de'i sras gsum gyi 'bring po/ mar ston dbang
phyug de'i sras lnga'i mtha' rtag tu jo mo la sku 'khrungs/ 'brog mi shAkya ye shes dang / se lo tsA ba la lo tsA bslabs/ rgya gar du lan gsum byon/ rje 'gran gyi do med
rnams gnyis dang / khyad par grub thob zhal mnga' chos kyi 'brel ba'i/ bla ma bcu gsum

rnams bsten cing / de rnams kyi dbang bskur byin gyis brlabs pas bka' bstan bcos lung man ngag du ma thob/ yi dam gyis zhal gzigs/ chos kyi mnga' bdag chen por gyur te/ mthar
'pho ba grongs 'jug ga gdams pa zhu ru byon dus/ bla ma na ro pa chen pos/ bu khyod la bod na gdul bya snod ldan yod cing / rigs rgyud nam mkha'i me tog ltar yal kyang
/ chos rgyud chu bo'i rgyun ltar ring / lo tsA ba 'di'i 'og rol tu/ mchog gi dngos grub thob par 'gyur zhing / khyod kyi slob rgyud bdun yan yan la/ bla mas byin gyis brlabs
de'ang mchog gi dngos grub ster ces lung bstan/ rgyal tshab tu bskos nas bod du phebs/sgrub rgyud kyi bstan pa nam lang la nyi ma shar ba ltar du mdzad 'dug lho brag
tu sku mkhar skya bo dgu theg brtsigs nas 'gro don bskyangs/ dgung lo brgyad cu rtsa brgyad pa la/ mkha' spyod du gshegs so/ /des sku sras bdun gyi che ba| dar ma mdo sde
'bum sku yon tan phun sum tshogs na'ang / bar chad byung nas gzhon nu la sku gshegs/ phug ron gyi ro la 'pho ba grongs 'jug mdzad/ rgya gar la 'phur nas dur khrod du bram
ze gzhon nu la 'phos te/ de ti phu par gyur pa yin zer/ gcung dar ma bsam gtan la sogs drug byung / thugs kyi sras ni byang gi mar pa mgo legs pa dang / sgyer bu'i dge
bshes klog skya jo sras la sogs pa dang / khyad par ka chen bzhir grags pa/ gzhung gi rngog ston chos rdor/ dol gyi tshul ston dbang nge / gtsang rong gi mes ston tshon
po/ gung thang gi mi la ras pa rnams yin/ sngon ma gsum gyi ni bshad rgyud gtso che/ phyi ma gcig bu sgrub rgyud gtso che'o/ /gzhan yang gnyal gyi shud bu sgom dpal/ skyi
ston skyar rgyal/ ba

rang sba ba can la sogs slob ma mkhas grub bzang la mang ba byon no/ /gzhung gi rngog ston chos rdor ni/ gdung rus ldong gi sde tshan rngog bod rgyud pa'i slob brgyud/ rngog
ban chen bya ba/ sngags rnying ma'i dge bshes chen po zhig gis ltas dang / gzhung gi ri bor 'khrungs/ rang gi yab dang / rje mar pa la dbang bshad sgrub mtha' dag thos/
rje mar pa la 'bul mo che lan gsum bgyis pa la sogs kyi zhabs tog che bar byas shing / thugs rab kyi bla ma'i thugs zin par byed/ gzhan yang / rwa rdo rje grags la sogs
mkhas grub du ma bsten/ raM rtsa can dang / can drug gi mi la mthu chen la sogs pa'i slob ma mang du bskyangs/ bshad sgrub mthar phyin nas/ dgung lo drug cu rtsa brgyad la/
gdan sa thel nas sku dngos su mkha' spyod du gshegs so/ /de'i sras rngog mdo sde las stod pa spug ston ye shes rgyal mtshan gyis skye ba yin/ chung ba'i dus rje mar pa
dang mjal/ chag lo sogs lo tsA ba brgyad bsten/ thos bsam mthar phyin/ yab kyi gdan sa mdzad/ bdag med lha mo bco lnga'i zhal gzigs/ nya mo gur du rje mar pa'i sras mo zhig
la/ gral dpon zhus nas brgya 'bul byas/ mchims chen po dge bshes chen po phywa pa dang / mkhan po bsod nams rtse mo la sogs/ dbus gtsang gi dge bshes lnga brgya bos/
des zla ba phyed gnyis chos 'khor mdzad/ de'i bzang lan la/ sras mo des mar pa'i sku gdung phul/ ldum chung btab/ chos gzhis mang du btsugs/ dgung lo bdun cu rtsa bdun la
gshegs so/ /de'i slob ma brtsegs dharma rwa dza gra ston/ 'thab bral lho nag la sogs mang du byon/ bla ma'i sras/ jo sras tshul khrims shes rab/ thogs med grags pa la

sogs/ mched lnga byung ba thams cad yon tan dang ldan yang / yab bzhugs ring la/ snga rim gyi 'das so/ /thogs med grags pa'i sras rgyal sa ra mo dang / rdor seng ra mo/ ston
chung dbang mo'i skye ba yin/ gdan sa lo bdun bskyangs/ mar pa yab sras kyi sku gdung bzhengs/ rab gnas zhang rin po che la zhus/ gcen jo tshul gyi sras bla ma kun dga'
rdo rje'o/ /des dpal zhang gi gzims khang lho ma btab/ gdan sa mdzad/ lo bdun cu rtsa bdun la 'das so/ /de'i sras slob dpon dge slong dang / bla ma gzi brjid/ slob dpon
rgyal po dga'/ bla ma gzi brjid kyis gzims khang byang ma btab/ gtsug lag khang bzhengs/ gdung khang yang der spyan drangs/ gdan sa mdzad/ lo brgyad cu la gshegs/ slob dpon
rgyal po dga'i sras seng ge sgra/ ri bong pa rin chen bzang po/ slob dpon chos rdor 'od/ ri bong pa'i dgung lo bcu pa la/ bshad pa mdzad/ bco brgyad la zul phur dge tshul
dang / de nas la gsum la bsnyen rdzogs mdzad/ nyi shu rtsa bdun pa'i dus khu bo 'das nas gdan sa mdzad/ bco lnga pa la khams su byon nas/ lo gnyis la 'khor nas tshal
pa'i yang dgon du sgom sde dang / dpon rgyud kyi bla mar skur/ gser gyi bka' 'gyur bzhengs/ lha khang dang rgyal sa rgya chen bskyed/ spel zhing dang / zul skyor gyi thog
drangs/ dbus gtsang gi dgon sde 'brel yod kun la/ tshogs gsog rgya chen mdzad/ jo bo nA ro pa dang /mar pa'i sprul par grags/ 'gro don dpag med mdzad nas/ bdun cu rtsa bdun
pa la gshegs so/ /slob dpon seng ge sgra'i sras/ slob dpon rin rgyal spun gsum mo/ /slob dpon chos sbyor gyi sras gsum gyi che shos/ bla ma chos kyi

rgyal mtshan gyi gdan sa mdzad do/ /rgyal tsha ra mo'i rgyud/ ltums chung pa rnams sa so/ /'di'i mtshams su dol gyi tshur ston dbang nge de'i rnam thar bri'o/ /'di chad/ gtsang
rong gi mes ston tshon po ni/ gtsang myang stod stag tshal du 'khrungs/ mtshan bsod nams rgyal mtshan rje mar pa bsten/ zhabs tog gis thugs zin/ rong po do'i gnas bzhengs/
gdung rgyud med/ mar pa dang / mes ston gnyis ka'i slob ma/ zhang bsod nams mkhar/ de nas sras rgyud lnga song ba'i/ zhang ston grags 'byor te/ chos lugs rgyud pa'o/
/gung thang gi mi la ras pa ni/ sngon nA ro pas mar pa la lung bstan pa'i/ bod na gdul bya snod ldan yod gsungs pa de yin cing / mar pa'i bu chen gyi mchog gam/ de'i gdung
rus ni/ khyung po/ yab mi la sher rgyal dang / yum myang bza' dkar rgyan gyi sras su/ la stod gung thang smad kyi/ skya rnga rtsa'i ko ron du 'khrungs/ mtshan thos pa
dga'/ pha tshan gyis yul du sdod du ma ster ba/ rong du lha rje snubs chung dang / dbus su gnyags g.yung ston khro rgyal gyi sar byon/ dgra thams cad tshar bcad/ rong ston
lha dga' la/ rdzogs chen zhus de'i sar/ rje mar pa'i snyan grags gsan nas/ lho brag tu byon/ bla ma dang mjal/ khong gi dgra mar pa nag po btul/ sngar kyi sdig sbyongs
la/ bla mas sras mkhar dgu thog la 'gyel gyin brtsig bcug pas/ sgal rma drug byung na'ang / rgal tshigs bcos gin brtsigs pas/ lo re la thog re zin/ gdam ngag re gnang /
dbang re bskur/ thog lnga pa la rgyud gsungs/ drug pa la yi dam lha'i zhal gzigs/ skabs der rngog ston chos rdor gyi phyag phyir byon/ mi la phug tu sgrub pa mdzad/ khong
gi dgra dol yab pho yas mo ba btul/ mar pa la yum bdag med mas zhu rogs mdzad pa dang /

mos gus la thugs mnyes nas/ chos ma lus par gnang / byin gyis brlabs/ mar pa rgya gar la rting ma byon dus/ mi la sras kyi mthu bor mnga' gsol/ lung bstan nas/ la stod la brdzangs/
'jig rten spangs zhing / la phyi'i gangs kyi dang / rdzongs drug sogs su dka' ba spyad/ sgrub pa rtse gcig tu mdzad/ lo dgu'i bar la nyams rtogs ci yang ma byung
kyang 'bad pas zla ba phyed nas/ nyams rtogs dus gcig la rdol nas/ mchong lung dang / la phyi chu bzang / drin chu bar rnams su/ 'dre dmag theng gsum gyis bar chad brtsams
kyang / rnal 'byor spros bral ro gcig rim par rdzogs/ bar chad re sel ba dang / bogs re thon/ tshe ring ma spun lnga dam la btags/ dogs med kyi rnal 'byor la mngon du
phyogs zhing / rdzu 'phrul du mas gdul bya mi dang mi ma yin pa thams cad btul/ rgya gar ngharma pha la dang / dam pa sangs rgyas la sogs dang rdzu 'phrul 'gran/ bod du byon
pa'i grub thob la grub rtags bzang zhing ngo mtshar che bar grags so/ /dgung lo brgyad cu rtsa bzhi pa la/ mya ngan las 'das so/ /de la bu chen dpag tu med pa yod pa'i
nang nas/ sras kyi mthu bo brgyad ni/ gung thang gi gnyan chung ras pa/ lcim lung gi ngan rdzong ras pa/ nya ma'i 'bri sgom ras pa/ mdo sgra'i se ban ras pa/ snyi shang
gi khyi ra ras pa/ ras pa zhi ba 'od/ sde ba skyong / mnyam med dwags po lha rje rnams so/ /dang por che ba'i sras bzhi/ bar du nye ba'i sras brgyad/ tha mar sku bgres khar
'khrungs pa'i jo bo bka' gdams pa gsum yod ces grags so/ /gnyan chung ras pa ni/ mtshan rdo rje grags/ thog mar mi la dang mjal/ thugs zin rgya gar la lan lnga byon/
wa la tsandra/ pham thing pa/ ti phu pa/ ma gcig grub pa'i rgyal mo la sogs pa mang du bsten/

chos skor tshan che ba thob/ phyag rdor sgrub pas mdze thon/ phyis bod du bla ma la zhus nas/ dbus su byon/ bye chung rtsad po'i mdze gsos/ mag pa mdzad/ pho brang skyegs ldan
du/ lha lcam ldem bu'i dam tshig nyams nas bral/ gnyal la sogs par bzhugs/ de la slob ma/ nye gnas rin chen grags/ bur sgom nag po/ sum ston chos dar/ dge bshes khyung
tshang ba la sogs pa mang du byon/ sngon mtsho lnga bre chung du/ rje mi la dang mjal ba'i bu mo dbul mo de/ ras chung ba la gtad nas bsgoms pas/ se mo dor lus ma spangs
pa la/ mkha' spyod du gshegs pa'i grub thob ma zhig kyang byung ngo / /ras chung ba dgung lo gya gnyis pa la gshegs so/ /ras pa zhi ba 'od ni/ brag skye chur sgrub pa rtse
gcig tu mdzad pas/ brag phug spyi bu brtol nas mkha' spyod la gshegs so/ /'bri sgom ras pa ni/ gang pa she'u dang / rngog lo/ lcal lo la sogs bla ma mang du bsten/ rje
mi la rtsa ba'i bla mar gyur nas/ mi lo sum cur sgrub pa mdzad/ yi dam zhal gzigs dngos grub brnyes/ mal yer pa la sogs slob ma mang du byon gda'/ mnyam med dwags po lha
rje ni/ mdo ting nge 'dzin rgyal po dang / snying rje pad dkar du/ sangs rgyas kyis 'di dge slong 'tsho byed du gyur nas/ bstan pa 'dzin pa la bkod cing / mthar rgyal ba
dri ma med pa ces su sangs rgyas kyis lung bstan pa ste/ byang chub sems dpa' zla 'od gzhon nur gyur pa yin la/ de dang lhan gcig tu bstan pa 'dzin par khas blangs pas/
byang chub sems pa stong lnga brgya yang / 'dis 'khor da nga rgyud pa 'dzin pa rnams yin par/ mdo sde nyid las gsal bas/ rnam thar bsam gyis mi khyab mod kyi/ gdul bya'i
snang ngor yang / rje mi la'i thugs sras kun gyi mchog tu mar pa dang / mi la gnyis

ka'i lung bstan pa yin no/ /'khrungs yul ni gnyal rus snyi ba/ yab nyi ma lha rje'i/ sras gsum gyi bar pa/ mtshan snying po kun dga'/ lha rje mdzad cing / dgung lo bcu gnyis
pa la/ dge bshes sha ba gling pa la rab tu byung / bsod nams rin chen du mtshan gsol/ mkhan po dang bya 'dul ba la 'dul ba lung skor zhus/ mar yul bsam gtan la gsang sngags
gsan/ dbu ru byang du dge bshes snyug rum pa/ lcags ri gong kha ba byang chub dpal/ dge bshes bya yul ba rnams la/ bka' gdams zhus/ zhag bcu gsum tsam mi 'chor ba'i
gnas pa bzang po byung / rtogs pa gong du 'phel/ sa bcu non pa'i rmi ltas byung / yab mes kyis brtsigs pa'i gser chung lha khang du bzhugs dus/ sprang po gsum las rje mi
la'i snyan pa thos ma thag mos pa skyes/ byin brlabs zhugs pas yid phrogs nas/ la stod la byon pa sprang po zhig la lam sna bcol bas/ tshong dus nas khong 'gro ma nyan par/
khong rang gi byon/ mjal ma thag bla ma mnyes nas sa sna lan gyi mgur gsungs/ sngags kyi nyams zhus pas bzhad nas/ bye ma btsir bas mar khu gang la yong / /yungs dkar
btsir na yong pa yin/ /thabs lam sgoms gsungs nas/ gdams pa rnams rim gyis gnang / bsgoms pas zhag bdun nas/ bde stong rang 'bar la song / rtags snang nyams myong khyad par
can skyes/ ring por ma thogs par sprul sku/ longs sku dang mjal/ chos sku myur du mthong bar lung bstan/ byin gyis brlabs shing rgyal tshab tu dbang bskur nas/ lcags ri
gong khar byon te se ba lung du/ bka' gdams pa'i gseb tu bzhugs pas/ thugs dam cung zhig 'grib/ yar byon/ mi la bsten pas/ dran pa sor chug zer ba yang 'dug 'ol kha nas
sgam po zangs lung du

byon/ sgom pa sor chud/ sgam po mthong ba'i la khar bla ma'i lung bstan bzhin/ chos nyid bden pa dngos su rtogs/ bla ma la sangs rgyas kyi 'du shes skyes/ 'o de gung rgyal
gyi bu/ dwags la sgam pos sbyin bdag byas nas/ sgam po'i ri khrod btab ting nge 'dzin sna tshogs dang / mngon shes rdzu 'phrul du ma thob/ snang sems 'dres shing dbang du
'dus/ nyams rtogs mthar phyin/ dgung lo bdun cu rtsa bdun pa la/ mya ngan las 'das so/ /bla ma des don gnyis kyi gter kha phye bas/ 'gro don dpag med mdzad cing / bu chen
gdugs thogs lnga brgya byung ba'i/ snga tshar la dwags po sgom pa dang / rgyal ba khyung tshang ba la sogs/ bar tshar la grub thob dbu se/ khams pa rdor rgyal/ zhang sum
thog pa la sogs/ phyi tshar la byang gi 'bab rom pa chen po/ shangs pa rmog cog pa la sogs kyi thog drangs pa'i gnam gyi skar ma tsam byon/ bstan pa dar zhing rgyas par
mdzad do/ /dwags po rin po che'i gcung po/ lha rje rdor 'bar gyi sras po dwags po sgom pa ni/thog ma'i mtshan la zla rgyal gling / dgung lo bcu gcig pa la bla ma'i drung
du yong / chos ma lus par thob/ bcu gsum pa la spros bral gyi rtogs pa shar/ bcu drug pa la mkhan po mnga' ris pa sher snying la/ dge tshul zhus/ mtshan tshul khrims snying
por btags/ bco brgyad pa la/ sgom ro gcig tu rtogs/ nyi shu rtsa lnga pa la/ sngags kyi mkhan po dang slob dpon/ shab rtse yon tan blo gros la sogs las/ bsnyen rdzogs
mdzad/ sum cu rtsa lnga nas gdan sa bskyangs pa'i lo gnyis nas bla ma gshegs/ bkra shis sgo mang bzhengs nas/ dbus su byon/ lha sa'i jo bo rin po che'i thugs rje dang /
srung mas bskul nas lha sa'i gso thabs mdzad/ rgya 'bri'i sde 'khrug bsdums/ zhang rin po che la gnas gzhi

bstan nas/ sgam por byon/ mkhyen rtogs dang thugs rje mdzad pa'i rnam thar dpag yas mnga' ba de/ dgung lo lnga bcu rtsa bzhi pa/ glang lo dbyug pa zla ba'i tshes nyi shu la
mya ngan las 'das so/ /de'i slob ma grub thob dbu se/ zhang rin po che/ zhang ston ka lo ka dung ston la sogs mang du byon/ bde gshegs khams pa rdor rgyal gyi gdung rus
ni/ rme 'dor ba'i nang tshan dbas/ de'i nang tshan dbe na/ yab dbe na a dar gyi sras su/ me pho rta lo la/ mdo khams yor khrims su 'khrungs/ ldong yan byang chub kyi bu/
tshul khrims la rab tu byung / u ring rgyal 'bar la chos gsan/ nyi shu rtsa lnga lon pa la dbus su phebs/ zul phur bya 'dul ba 'dzin pa'i drung du bsnyen rdzogs mdzad/ dge
bshes g.yor gnyan/ dbar tsang bu kha pa/ byang sems dpa'i dam pa snyal chung ba/ bla ma 'dzim/ 'khon sa skya pa chen po/ nyang sgo mkhan po/ byang sems zla ba rgyal mtshan/
bla ma brag dkar po ba la sogs/ sngags mtshan nyid kyi bka' lung gdams pa rnams zhus/ dgung lo bzhi bcu rtsa gnyis pa/ dge bshes zhang sum thog pa dang 'grogs nas/ sgam
por byon nas/ mnyam med dwags po lha rje dang mjal/ rtogs pa 'khrungs/ lo ngo gsum bsten/ yar byon tsha rang btsan po'i sbyin bdag mdzad nas/ lcags pho khyi lo la/ phag
mo grur 'jag spyil dgon pa btab/ chos khrims bcas/ dgung lo lnga bcu rtsa lnga nas 'gro don bskyangs/ drug cu re gcig pa me mo phag ston zla tha chung gi nyi shu lnga
la phag mo gru'i mthar tsar mya ngan las 'das so/ /de'i thugs kyi sras yin te/ bsod nams mthar phyin 'bri khung pa/ mos gus mthar phyin stag lung pa/ shes rab mthar phyin
par bu ba/ rtogs pa mthar phyin sna bu ba rnams so/ /nye ba'i sras bzhi ni/

skal ldan ye shes seng ge kun ldan gtsang pa ras chung pa/ rtogs ldan mi nyag sgom rin/ grub thob nyag re se bo'o/ /gzhan yang mkhan po zhang sum thog pa dang / khro phu ba'i
rgyal tsha rin chen/ chos rje ldum/ rlangs seng ge rgyal mtshan/ smon ston chos blo/ seng ge sding pa/ nyan shan grong pa/ zhang shi ri ba/ sras po dge ba dpal/ dge bshes
ston 'jam/ rgyal tsha/ me sgom la sogs te/ sku 'da' ba'i lo grwa pa mkhas grags thon pa brgyad brgya tsam byung ngo / /sgrub rgyud bstan pa'i srog shing mkhas grub rnams/
/byon tshul rnam thar ba dan cher g.yos pas/ /zab don nor bu'i tog 'dzin mkhas rnams kyi/ /sgrub pa'i rgyal mtshan rgyun ring 'dzugs par shog / //

phag mo gru pa'i chos rgyud dang / bla rabs byon tshul bzhugs so/ / na mo gu ru dpal phag mo gru pa'i chos rgyud/ bla rabs byon tshul ni/ bde gshegs rin po che/ khams pa rdor
rgyal mya ngan las 'das rting / thugs sras kyi thu bo ni/ bsod nams mthar phyin/ 'bri khung skyu ra chos rje/ phag gru dang / 'bri khung gnyis ka'i gdan sa lo mang bskyangs/
sku bgres khar 'bri phag gdan sa gnyis su 'byon bzhud dka' bar byung / shas cher 'bri khung du bzhugs dus/ pag gru mthar brtsigs grwa slob rnams gros bsdur/ rje rin
po che sku gnas bgres/ gdan sa khag gnyis skyong dgos pa/ da rang re rnams kyi mgo sdud/ gdan sa zhig bsko bar zhu zhus pa/ drag zer ba la kha 'cham/ ri pa che bgres 'ga'
'bri khung du btang / rje dang mjal nas rgyu mtshan zhus pas/ de bzhin cis kyang 'thad pas de'i 'os su 'dug khyed rang rnams kyi ltos gsungs khong rnams na re/ rje rin
po che rang gi spyan mnga' na bzhugs pa'i/ gsol ja ba 'di 'dra ba zhig bsko bar zhu zhus pas/ 'o de yin de bzhin legs so gsungs/ ngas kyang byin gyis brlabs/ gdan drongs
la song zhig khong gdan sar bskos rjes spyan lam nas byon pas/ de phyin spyan mnga' bar grags pa 'di byung ba yin/ de'i gdung rus rlangs lha gzigs yin/ mtshan lha rgyal
ba byang chub kyang

zer la/ spyan mnga' grags pa byang chub par grags so/ /des phag gru'i lha khang rnying ma bzhengs/ bstan pa dang gdan sa'i bya ba cher mdzad/ phyis khong pas kyang / 'bri khung
gdan sa yang bskyangs shing / shas che ba 'bri khung du bzhugs/ phag gru'i gdan sa la/ khong rang gi dbon po/ lha rgyal ba ye shes pa bskos nas btang bas/ mal gro la
thog tu phebs pa dang / mal gro gzi chen la sogs/ phar tshur gyi gzhi bdag gdug pa can 'ga' ga' res/ bla ma'i nyams sad pa'i phyir du/ glo bur du sprin bsdus/ 'brug bsgrags/
thog ser phabs byung ba dang / bla mas chos gos thu ba bar snang la bzed pa dang / thog mda' lnga thu ba nang sran ma rgyug pa bzhin/ phar ril tshur ril du byed kyin
'dug ste/ bla ma dpon slob mi nor gang la'ang / thog gi gnod pa ma nus pas/ rgyal ba thog gdugs par grags shing / gdul bya dang snyan grags shin du che bar grags so/ /de'i
sku tshe'i smad la/ stod hor rgyal po hu la hu'i brgya 'bul/ nyi shu rtsa gcig gis thog drangs pa'i 'bul mo che blangs/ de nas zhag bcu bdun song ba dang / rgyal ba rin
po che grongs/ de'i dbon po rin po che bcu gnyis pas gdan sa mdzad nas/ rgyal ba rin po che'i nang rten la/ gser gyi sgo mang bzhengs/ gdan sa mthil gyi sgo mang snga ma
yin no/ /de'i slob ma la/ spu rtogs zer/ khong grongs nas/ spu rtogs tshos bla ma'i nang rten la sgo mang zhig bzhengs/ gdan sa bcu gnyis pa'i dbon po che ba/ gcen grags
ye bskos/ de'i slob ma la ldol spu zer/ spu ldol gyi chags sdang de nas byung / rin po che grags pas/ sa skya pa'i bla ma 'phags pa la/ rgyud gsum man ngag dang bcas pa
zhus/ bla ma shar pa ye

shes rin chen pa la/ khong rang gi snag tsha/ dbon po grags le ba phul/ des sa skya pas phag gru'i gdan sa bsko grab byas pas/ gcung rgyal pos bkrongs/ de mtshams rin po che
grags ye grongs nas/ gcung rgyal po grags rin pas gdan sa mdzad/ sa skya'i grags le dbon pos 'kham gcung bsko grab byas pa la / gcung rgyal po'i rting 'bri khung pas mnan
nas/ sa 'bri 'thab pa'i 'go tshugs/ phag gru rang la skyon cher ma byung na'ang / sa 'bri yun ring po 'khrug phyi'i gcung rgya bos bla dpon sbrel nas mdzad/ de grongs
nas khong gi dbon po grags pa rgyal mtshan pa sa pho byi ba lo la gdan sa la bskos pa yin/ khong rang grongs nas de'i dbon po rigs rgyud/ spyan mnga' grags byang pa gdan
sar bskos/ lo 'ga' sne gdong khri thog dang / slob dpon sbrags pa mdzad/ de gshegs rting / gcung po grags pa rin chen pa phag gru'i gdan sar bskos/ de'i rjes la/ khri dpon
shAka rin gyi sras po/ spyan mnga' bsod nams dpal ba dang / bsod nams bzang po ba/ bsod nams rgyal mtshan pa sku mched rnams kyi rim par gdan sa mdzad/ chu mo glang gi
lo'i gsham la/ spyan snga chos rje bsod nams rgyal mtshan pa sku mched gshegs/ de'i gshegs rdzongs kyi skabs shing pho stag gi lo/ srog sme brgyad dkar dbus su shar ston
nas/ phag gru nang zing la bstan pas/ dbus gtsang bde dog chen mo langs pa yin/ bde gshegs bla ma rnams kyi thugs rje yi/ /dbus gtsang bde zhing thub bstan gsal ba dang /
/bstan 'dzin skyes bu'i gdan sa ma stong bar/ /sgrub rgyud nyi ma'i 'od ltar gsal bar shog/mdo rgyud nas bshad pa'i spyan lnga ni/ sha'i spyan/ lha'i spyan/ shes rab kyi
spyan/ chos kyi spyan/ sangs rgyas kyi spyan dang lnga'o/ /dge legs 'phel bar gyur cig/ //

dpal phag mo gru pa'i dpon rabs byon tshul bzhugs so/ /oM swa sti/ dpal phag mo gru pa'i dpon rabs ni/ dang po spyan snga chos rje'i dus na/ 'bri khung nas sgom pa shAka rin
gyis spyi'i kha ta byed/ spyan snga ba'i nye gnas sgom brtson gyis rkang yangs dang / smad hor la ngo lta byas/ rting la mdo khams nas/ dpon rdo rje dpal bya ba'i mi gzhon
cig byung / rus pa lha gzigs yin byas pas spyan snga ba'i drung dru bzhag sngon la gsol ja ba bcol/ rting du rgya yul la brdzangs pas/ phag khru khri skor du stag mgo
blang / khri dpon yun ring du byas/ shing pho stag lo la sne gdong rdzong brtsigs/ de 'das nas/ de'i nu bo gzhon nu rgyal mtshan gyi dpon byas/ de 'das rting khong gi dbon
skya yar 'brog pa/ byang gzhon gyis khri dpon byas/ skabs der sa 'bri 'khrug pa la| byang gzhon gyis/ sa skya pa gang gsungs byas/ dpon chen a glen gyis/ phag gru bsreg
par byung ba la/ byang gzhon gyi zhus pas 'tsheng / byang gzhon shi nas/ gzhon nu rgyal mtshan gyi tsha bo/ gzhon nu yon tan gyis khri dpon byas/ hor rgyal bu thi mur bho
kha yum sras bod du bzhugs pa'i zhabs tog dang / dmag gi phyag phyi cung ma 'grub/ phyi go ma chod kyang / nang du zhing pa ya gsum la sogs pa la gzan po byas pas/ rin
po che gcung rgya bo ma mnyes pa ra/ rgyal po

yum sras la zhus pas/ gzhon nu yon tan phab/ gong du zhu ba btang / de ma 'khor bar la rgyal po'i ma ma go cha/ sa skya ba'i chos khrims pa rin chen bkra shis/ rin po che'i
nye gnas brtson 'grus dpal/ gzhon nu yon tan gyi dpon 'og ma/ grags pa 'od zer/ sngags hu la hu'i bskos pa'i yul bsrung ba/ go bo chu'i bu rdo rje/ yar klungs jo bo brag
rin rnams 'dzoms kyin/ khri skor gyi bya ba bsgrubs/ de mtshams gong du bla ma ti shri grags 'od pa'i bdag mdzad nas/ rin po che'i gcung rgyal po la khri dpon gyi 'ja' sa
bsgrubs nas/ bla dpon sbrags/ gzhon nu yon tan la rten sor/ 'phyongs rgyas smon mkhar byin/ gcung rgya bo grongs rting / rin po che grags pa rgyal mtshan pa'i gcen po/
rgyal mtshan dpal gyis gong du byon/ lha rje phag mo gru pas zhus nas/ lung gis rgyal mtshan dpal bskos/ de'i lag nas khong rang gi nu bo/ grags bzang sa skya pas zhus nas
bskos de'i lag nas/ gzhon nu rgyal mtshan gyi bu rgyal mtshan skyabs kyi 'ja' sa blangs/ rin po che grags rgyal ba'i gcung po/ byang chub rgyal mtshan/ shing pho stag lo
la bla ma bdag nyid chen po'i drung dru/ lo bcu bzhi lon pa yos lo la phyin nas/ phyag phyir bsdad dam gnyer byas/ bla ma'i gsungs nas/ khyod rin po che byed dam/ khri
dpon byed gsungs nas/ rin po che byed lags zhus pas/ de mi yong bar 'dug khri dpon byed dgos pas/ g.yul rgyal dang / legs bshad la ltos gsungs/ thugs mkhyen mnga' bar 'dug
de'i rjes bdag nyid chen pos sprad nas/ bla ma mnyam med pa la slob gnyer zhus/ brtag gnyis bslabs/ 'brug lo ston gzhug la/ khong gi bshad gsar gyi ja dang /

gcen po slob dpon grags pa bzang pa/ phag gru'i khri dpon la/ sa skya nas khyon bskos byas pa'i/ tshogs ja mnyam du bkol/ ti shri kun blo'i gong du byon dus/ rgyal mtshan skyabs
phab nas/ khong gi khri dpon du bskos/ tsang dbang rgyal po'i 'ja' sa dang / si tu'i ming thob/ rgyal mtshan skyabs kyi tsha bo bsod nams rgyal mtshan gyis lung gis
brtsad cing / khyon gyi bsko bzhag dang / mtho sman gang du byung yang / sus kyang ma thub par/ rgyal khams dbang du bsdus pa'i mi de 'di yin no/ /ta'i si tu byang chub
rgyal mtshan pa 'di nyid sku na gzhon dus/ phyi nang gi sde gzar dka' dgu sbyongs brjod che na'ang / dgung lo nga lnga pa'i thog chu pho spre lo zla ba gnyis pa'i tshes lnga
la/ dpon chen rgyal ba bzang po lha rtser skong / de 'don phyir khri skor rnams kyi dmag bsdus pa'i dpon thob nas/ zla ba lnga pa'i tshes lnga'i nyin/ sa skyar bca' ho
btang / khrims bcas pa nas/ bstan pa'i 'go tshugs te/ mtshan jus dang mnga' thang yar 'phel du byung / khong gi ring la/ rang re lha gzigs kyi rgyud pa 'dis/ mis mi go
chod cing / chos kyi chos go chod pa zhig dgos pa 'dug gsungs/ rtsed thang gi dgon pa gsar du btab/ bshad grwa btsugs/ sne gdong dang srol gcig par byas/ chos rje bla ma
dam pa bsod nams rgyal mtshan dpal bzang po ba gdan drangs/ chos sde'i rab gnas dang khong rang gi dbon po/ slob dpon shAkya rgyal mtshan chos dpon la bskos pa'i tshogs dpon
zhus/ chos 'jig rten gyi bya ba la'ang / mkhyen rab dang rtsol shin tu che bar grag cing / phag mo gru pa'i sde srid kyi bya ba byas pa/ phyag rjes dpon rab sngon rting
/ du gzhan las kyang 'di nyid mchog tu che bar

byed do/ /ta'i si tu de dgung lo re gsum pa/ me pho 'brug gi lo la bde bar gshegs so/ /de nas dbon po slob dpon shAkya rgyal mtshan pas/ sne gdong khri thog tu bzhugs/ bla
dpon sbrags nas mdzad pa'i rigs la/ rgyal khrims 'jags shing / chos khrims dar/ dbus gtsang bde ba dang / mnga' zhabs skyid par byung na dgongs pa'i thugs dge ba kho na bzung
bas/ kun gyi 'jam dbyangs shAkya rgyal mtshan zhes bstod cing bsngags pa'i snyan grags cher byung shing / tshul de dang mthun par gyur to/ /hor tho gan the mur rgyal
pos kyang / chang gu'i gung gi mtshan dang / las ka gnang / khong gshegs rting gcung po khri dpon shAkya rin chen pa/ sne gdong du bskos nas/ dbus gtsang gi gzhis bskor
la 'byon par chas/ gzhung skyid mo gshong du phebs nub/ khang skor byin la me stobs chen shor/ dpon g.yog rnams nyen can la gtad pas/ rtog bcas kyi phyir log nas/ mkhar thog
dgon gsar du bzhugs su bcugathugs ma bde nas mu med mang rab mdzad pas/ khrims bdag smyon par grags pa'ang byung la/ spyan mnga' grags byang pas lo shas bla dpon sbrags
nas bzung /de'i rting de'i gcung po grags pa rin chen pa sne gdong du lo 'ga' bskos/ de mtshams rdzong ji rgyal mtshan bzang po ba khu dbon gyi/ dam byas nas/ bdag po
grags rin pa/ glo bur du gong dkar nas gzhung ko la gdan drangs/ spyan mnga' grags pa'i gdan sar bskyal/ sne gdong khri thog tu/ khri dpon shAg rin gyi sras che ba/ grags
pa rgyal mtshan pa dgung lo bcu gcig lon pa'i dus/ shing pho byi ba'i lo la/ dpon sar bton/ sku tshe'i stod la/ dbon zhang gi 'khon

rtsod dang / e gnyal gyi sde gzar la sogs/ dka' dgu mang po byung na'ang / rting la sde pa nang 'jags/ dbus gtsang gi khri stong phal che ba/ srid dbang du 'dus/ rgya nag ta
ming rgyal pos/ kon ting gu shri dang / tshan hi dbang gi mtshan / dam kha lung lag rtags bzang po'i rim pa gnang / stobs dang dpal 'byor mnga' thang phun sum tshogs pa
byung shing / dgung lo bcu gcig nas/ lnga bcu rtsa dgu'i bar la/ mtshan go sa mthon por bzhugs nas/ sde srid yar 'phel du byung bas/ phag mo gru pa'i dpon rgyud/ khri thog
tu bzhugs pa la/ 'di pa yun ring cing / sku bsod che bar grags/ lnga bcu nga dgu bzhes pa/ chu pho byi ba'i lo la sne gdong rtser sku gshegs so/ /dge legs 'phel bar gyur
cig/ //

lha pa'i bla rabs dang / chos rgyud byon tshul bzhugs so/ /oM swa sti/ lha pa'i thog ma/ gnyos lo tsA ba rin chen grags pas/ rgya gar du byon nas/ slob dpon chen po bha ling
ta a tsarya la/ chos don thog tu dril la/ kha zin che ba zhig zhu byas pas/ gsang 'dus ye shes zhabs kyi skor gnang / las kha tshar tshang ba zhig zhu byas pas/ gshin rje
dgra nag gnang / la chung zhig gi tsa na dgra yod pas/ bka' bsrung zhig yang zhu byas pas/ 'jigs byed la Taka shad sbrel nas gnang / phag rgyud skor gsum zhes grags te/
dar zhing rgyas par mdzad/ de'i sras slob dpon rdo rje bla ma/ pha rgyud skor gsum la mkhas zhing / bod kyi mi chen bzhir grags pa'i/ ya ba zhig yin/ de'i sras/ dpal seng
ge'i sras/ gnyos nag grags pa dpal/ chos rgyal mya ngan med kyi sku skye yin par zhang rin po che'i lung bstan/ khong gis sras/ ras chen gnyos lha nang ba de/ rgya gar
gyi nag po spyod pa chung ba yin par zhang rin po che'i lung bstan 'dug cing / tsa rir byon dus mkha' 'gro mas kyang lung bstan to/ /zhang gi drung du bsnyen rdzogs mdzad/
'bri khung chos rje'i drung du/ nA ro chos drug gsan/ tsa ri ti se sogs la byon/ sgrub pa nan tan che bar mdzad/ mon gyi pa gro bcal kha la sogs par/ tshogs pa yang thog
re bskyangs/ byang du lha nang btab/ lha pa nyis stong brgyad brgyar grags pa yang de nas byung / khong

gi dbon po/ lha rin chen rgyal de nyid/ lha sras mu ne btsan po'i sku skye yin skad/skyor mo lung du rab byung mdzad/ pha rgyud skor gsum la mkhas/ bcal kha sa g.yos kyi sgyel
ba'i tshab/ phag ri rin chen sgang brtsigs/ lha nang du gdan sar bzhugs pas/ rgyal khrims che ba'i dmag sna'i gnod pa byung bas/ skyid smad du byon nas/ rab gong brtsigs
lha nang du/ khu'u'i bla ma grub thob 'dam seng gdan sa la brdzangs/ 'dam pa rigs pas nye gnas byas/ gye re dgon pa btab cing / gye re lha khang gi gtsug lag khang brtsigs/
de'i dbon rgyud/ bla ma dar ma rgyal po dang / de'i dbon po lha gzi brjid rgyal po/ chos kyi rgyud pa ni/ lha rin chen rgyal po khu dbon la/ mkhas pa dge brag pa tshul
gzhon gyi thug de'i slob ma mkhas pa byang dar/ de'i slob ma 'jam dbyangs gzi rjid rgyal po la sogs/ lha rabs bris pas lha mi kun/ /kun mkhyen rgyal po myur thob shog
/dge legs 'phel bar gyur cig/ //

shangs pa bka' brgyud rin chen bdun byon tshul bzhugs so/ / na mo ratna gu ru/ zab don thar lam nye ba mkha' 'gro'i chos/ /sgyu lam rmi lam sprul sgyur dbang 'byor zhing /
/chos skyong mgon po'i 'phrin las legs bsgrubs pa/ /shangs pa bka' rgyud byon tshul zur tsam 'bri/ /de'ang shangs pa'i chos skor zhes bya ba/ rgyud thag nye zhing / rgyud
pa bka' babs dang ldan pa/ gdams ngag nus pa dang ldan pa/ mkha' 'gro'i byin rlabs dang ldan pa/ 'di'i byung tshul bla ma brgyud pa'i rnam thar zur tsam bstan pa ni/ thog
mar sangs rgyas ye shes kyi mkha' 'gro ma ni gu ma dang / su ga siddhi la gsungs shing / de gnyis kyi zhal dngos su bstan nas gsung ba ni/ mkhas grub chen po khyung po
rnal 'byor gyi 'khrung yul ni/ snye mo ra mangs/ rigs ni bon po/ rus ni khyung po/ yab khyung po stag skyes dang / yum bkra shis skyid kyi sras su 'khrungs ma thag tu/ grub
thob a mo gha pas lung bstan/ yig rtsis la sogs mkhas par mkhyen/ bon dang / phyag rgya chen po zhus pa la the tshom re tsam 'khrungs nas/ rgya gar la chos 'tshol du byon/
paNDi ta ma thu badzra dang / bla ma rdo rje gdan pa'i drung du mjal/ ma ga dhar dge tshul zhus/ mtshan tshul khrims mgon por btags pas/ bla mas shangs khrag shor nas/
khyung po rnal 'byor la mtshan dpod ma thub/ de

nas bzung ste spyir rgya gar dang bal por theng bdun byon zhing / rje btsun shrI dznyA na dang / bai ro tsa na rakShi ta la sogs pa/ khyad par can gyi bla ma brgya lnga bcu
dang / rtsa ba'i bla ma rnam bzhi/ 'gran gyi zla med ye shes kyi DA ki ma/ zhal gnyis rnams/ mos gus dang gser srang mang pos mnyes par byas nas gang la gang 'dod kyi zab
chos/ bka' lung man ngag bsam gyis mi khyab pa gnang zhing / khyad par du rgyal sras mi tri pa dang / dpal sha ba ri pas chos skyong phyag drug pa'i skor tshang ma dang
/ mkha' 'gro rnam gnyis kyis byin gyis brlabs/ gsang yum mdzad/ chos drug gi khrid tshang ma gnang / khyod nas mi rabs lnga'i bar la chig rgyud las ma spel cig gsungs/ bka'
rgya bsdams/ chos kyi mnga' bdag chen por gyur nas/ bod la byon/ mnga' ris su jo bo rje dang mjal/ gdams pa zhus/ glang ri thang pa'i drung du bsnyen rdzogs zhus/ 'jog
po'i ri la sgrub pa mdzad/ cha dkar dgon pa btab/ mkha' 'gro'i lung bstan byung nas/ dpon slob sum stong gi yan byon/ shangs su zhong zhong dgon pas 'go byas/ gnas dgon
brgya rtsa btab/ grwa slob mang dus khri tsho bdun brgyad 'tshogs/ de thams cad chos kyis tshim par mdzad/ de skabs DA ki ma kun tu bzang mo byon nas/ tshogs pa'i mthar
thug khri tsho brgyad/ /slob ma'i mthar thug lnga brgya dang / /tshe yi mthar thug brgya lnga bcu/ / zhing khams mthar thug bde ba can/ /zhes gsungs pa de rnams 'dzoms shing
dus la babs par mkhyen nas/ slob ma'i thu bo rmi'u ston pa dang / g.yor po rgya mo che sngul ston rin dbang / zhang sgom chos seng / las stod pa dkon mchog mkhar dang
lnga/ chig rgyud kyi bka' babs pa/

rmog cog pa rin chen brtson 'grus/ rnams kyis thog drangs pa'i/ grwa slob dbu che ba rnams la chos kyi phyi ma gsungs/ chos rgyud dar zhing rgyas par yong cing / nga'i phung
po 'di ril bur gzhug su bcug nas/ gsol ba btab na/ gnas zhong zhong 'di rdo rje gdan dang mnyam pa zhig yong ngo / /gsungs pa la sogs kyi lung bstan mang po mdzad nas/
bde ba can du gshegs so/ /de'i thugs kyi sras mchog rmog cog pa rin chen brtson 'grus ni/ 'khrungs yul lha phug spangs rtsa ba/ rus she yab shor rgan sman chung dang / yum
'be mo padma sgron gyi sras su 'khrungs te/ dgung lo bcu bdun pa la/ mkhas grub khyung po'i drung du rab tu byung / bla ma'i zhal nas slob gnyer cig sngon la gyis gsungs
nas/ blo mos dang / dmigs rkyen sgrub pa la che bar byung nas/ slob dpon la ching ba dang / grub thob / khams pa a seng / bur sgom nag po/ dge bshes dkon mchog mkhar pa
la sogs/ mkhas grub mang po la/ sgom 'khrid zhus/ slar zhong zhong bla ma'i drung du byon nas/ nyams rtogs re tsam phul bas/ sngon ma bla mas bkyon par byung na'ang / rting
du nga'i chig rgyud kyi gdams pa zab mo 'di/ khyod la byin gsungs pa DA ki ma'i lung bstan yin gsungs nas/ bum pa gang byo gnang / ne gu'i thugs dam thang sku/ dgyes
rdor gyi thang sku/ ka pa li dang / thod pa mtshan ldan/ dbang bum dang bcas pa gnang / rgyal tshab tu dbang bskur/ bla ma'i gsung bzhin bsgoms pas/ sgyu lus rmi lam 'byongs/
sprul sgyur la dbang thob/ chos skyong bran bzhin nyan/ gnas chen dang yi dam mang po'i zhal gzigs/ rje dwags po lha rje sogs dang mjal/ byin rlabs zhus/ rmog cog gi

brag la lo bcu gnyis kyi bar la lto gos 'phri ba bcad nas/ rtse gcig tu sgrub pa mdzad/ zad sar gyi sprul sgyur/ nam mkha' la skyil krung du bzhugs/ slob ma mkhas pa dran don/
dbus pa rdo seng la sogs pa mang du byung zhing / de rnams kyi nang nas/ chig rgyud kyi gdams pa dbon ston skyer sgang pa la phog grwa slob mang nas rmog cog tu ma shong
bar/ skung lung dgon pa btab/ bstan pa dang 'gro ba'i don dar zhing rgyas par mdzad/ bde ba can du gdan 'dren byung na'ang ma byon par/ der rting lo gsum gyi bar la chos
gsungs nas/ nga 'das pa dang mngon dgar gsol ba thob gsungs nas/ tshes bco brgyad kyi srod la/ 'gro rus btsan gyi snyon dris/ lan gnang / tho rangs bde bar gshegs so/
/de'i thugs sras dam pa skyer sgang pa/ dbon ston thugs rje chen po ni/ 'khrungs yul nang gong rnams pa/ rus pa 'bal/ dgung lo bcu bdun la/ khu bo 'bal thams cad mkhyen
pa'i drung du rab tu byung / mtshan chos kyi seng ge btags/ des gdan sa byed dgos pas/ thos pa gyis zer na'ang / lha sa'i brag lha klu phug tu lce sgom rdzong pa la/ thugs
rje chen po'i chos skor zhus/ rtse gcig sgrub pas/ zla ba phyed dang bzhi nas/ gtso 'khor gsum po zhal mthong / bla ma tsa ri ras pa dang / rtogs ldan zhang la sogs/ bla
ma mang du bsten/ rmi lam bzung nas/ blo dpon padma la sogs rgya bod kyi grub chen rnams la chos zhus/ yi dam mkha' 'gro mang po'i zhal mthong / zhing khams gnas chen mang
du bstan/ bha ru nas sbyin bdag byas/ smyon pa brgyad cu btul/ mchog tu sku drin che bas/ bla ma rmog cog pas/ mkha' 'gro'i zab chos chig rgyud kyi thog drangs pa'i/
gdams

pa thams cad ma lus par/ dbus snyung bzhes nas gnang / chos skyong dran bzhin nyan pa'i bka' bsgo mdzad/ byin gyis brlabs sku drin dran pa'i 'bul mo che thengs gsum phul/ bla
ma skyer sgang du byon dus/ nyams bsdur mdzad pas/mnyes nas dbon ston/ pa la mdzo skyes zer ba'i skad thongs shig gsung zhing / sngar rgya gar gyi grub thob phal che ba
las/ mkhas grub khyung po thugs dam bzang bar 'dug de las nga dge sbyor bzang bar 'dug gsung zhing yod/ nga las khyed nyams rtogs bzang bar 'dug go/ ngo mtshar che gsungs
ngo / /grwa slob yon bdag ni/ rgya thang rgya'i rgyal po/ bla ma sog pa/ dkar chung btsad po/ rgyal tsha la sogs/ skya btsun mang po chos kyi tshim zhing / nad gdon las
grol nas/ thugs rje chen po'i zhal mthong ba sha stag byung ngo / /chos rgyud 'di/ g.yor po stod pa zhig gis 'dzin cing / rdo rje 'chang gis lung bstan pa bzhin/ brgyud
pa bdun thims nas/ chig rgyud kyi zab chos/ mkha' 'gro'i zhal gdams 'dis/ phyogs kun du khyab nas/ gdul bya snod ldan yang / mang du 'byung bar 'gyur ro/ /nga ni 'di nas
mngon dgar 'gro bas/ gsol ba der thob cig gsungs pa la sogs lung bstan mang du gnang zhing / bstan pa dang 'gro ba mang po'i don rgya che la yun ring bar mdzad nas/ dgung
lo don gsum bzhes pa/ston zla ra ba'i tshes bcu gsum la/ skyer sgang du bde bar gshegs so/ /	yol bu ri gong gnyan ston sbas pa'i rnal 'byor ni/ 'khrungs yul yol bu'i mda'/
rus gnyan de nyid ni/ sku gzhon nu nas/ chos kho na'i gtam dang /spyod lam la brtson pa zhig byung ste/ dgung lo bcu gcig pa la gung po mkhar du/

slob dpon ston yes la/ chos sgor zhugs/ bcu bdun pa la/ mkhan po byang sems pa la dge tshul zhus/ mtshan chos kyi shes rab tu btags/ nyi shu pa la mkhan po bzod pa'i drung
du bsnyen par rdzogs nas/ g.yor slob dpon e pa sogs la/ 'dul ba bslabs/ slob gnyer thog cig byed dgos dgongs pa la/ mched grogs las stod 'khyams pos blo sgul nas/ sgom sgrub
pa la mos te/ skyer sgang du byon/ dbon ston pas shangs pa'i chos skor dang / chig rgyud kyi gdams pa zab mo thams cad bum pa gang byo gnang / chos skyong la bka' bsgo
dang / ri gong dgon pa 'debs pa/ skabs 'di tsam nas spyod pa'i tshul bzung /slob ma snod ldan bcu phrag cig yod pa de/ skye bo 'bum phrag cig las lhag go gsungs pa la sogs
kyi lung bstan mdzad/ bla ma dang nam mjal dus/ thugs rje chen por rgyun par mthong / bla ma las stod pa mgon po chos sgo skyel la byung /rmi lam bzung nas/ yi dam dang
zhing khams mang po mthong / khyad par grub chen brgyad cu la sogs/ DA ki ma mang po 'dzoms nas/ chos kyi bzang bdun mdzad par byon/ ye shes kyi bdud rtsi'i skal ba gsol/
lha klu bdud btsan mang po btul/ bla ma 'dis dus gsum gyi skye 'gag gnas gsum mkhyen na'ang / blo dman gyi blor mi shong bas/ log rtog gi rgyur song dogs bka' rgya bsdams
pas na/ sbas pa'i rnal 'byor chen por grags zhing / sgrub pa'i rgyal mtshan btsugs nas/ 'gro ba'i don rgya chen po mdzad do/ /bde bar gshegs dus/ nga ni 'di nas shar
phyogs me tog bkram pa'i zhing du/ sangs rgyas padmo'i dpal zhes par 'gyur bas/ gsol ba der thob cig gsungs so/ /

brag dgon pa ba chos rje sangs rgyas ston pa ni/ 'khrungs yul kha rag sil ma/ rus ya ngal dkar po/ rigs bon po yin na'ang / bon la thugs ma song / gzhon nu nas/ mi rtag pa
kho na rgyud la skye ba byung zhing / dgung lo bcu pa la sprul sku'i dbang bskur lung bstan/ bcu gsum pa la bla ma tsA ri ras pa la rab tu byung / mtshan brtson 'grus seng
ger btags/ slob dpon sdigs [sregs]dang / sum pa ras pa/ bla ma sa skya pa/ bla ma khro phu pa la sogs/ mkhas grub mang du bsten/ gdams pa dpag med zhus/ bcu dgu pa la/
slob dpon chos rgyal ba la bsnyen rdzogs zhus/ der rting slob dpon rngog ston gyi lung bstan pa bzhin yol bu ri gong du byon pas/ bla ma gnyan ston mnyes nas/ dbang bskur
shangs pa'i chos skor thams cad/ chig rgyud kyi gdams pa dang bcas pa bum pa gang byo dbus snyung bzhes nas gnang / chos skyong lcam dral la mi lab pa bzhin du ngo sprad/
bka' bsgo mdzad/ de nas chos drug gi 'khrid bskyangs pas/ zhag nyi shu rtsa lnga la/ sprul sgyur sbyongs spel thub pa byung bas/ bla ma'i zhal nas/ sngar rgya gar gyi grub
thob rnams las/ bla ma khyung po nyams rtogs bzang bar grags/ de las rim gyi bzang du song zer/ nga las ni khyed dge sbyor bzang bar 'dug pa/ 'di 'dra'i dge sbyor skye
lugs da lta rgya bod gang na'ang med/ khyed kyi 'gro don rgya chen po 'grub pa 'dug gsungs shing / lung bstan zhal gdams mang po gnang ngo / /de ltar bsgoms pas bla ma
yi dam mkha' 'gro mang po'i zhal mthong / chos gnang / brag dgon du lo gcig dbu sngas la ma bzhag par sgom pas zad par gyi ting nge 'dzin rnams rgya chen po dang /

sangs rgyas zhing khams gang mos su/ rmi lam bzung nas phyin chog pa byung / gnod byed mang po rmi lam du btul/ chos skyong 'khor la sdig ma gsog zer ba'i kha mnan gang thub
byas/ sman lung su snyung nas grongs la thug pa'i dus/ tsha drags brag ring gi btsan gyi/ bal yul nas sman blangs nas phul ba dang / thugs dam rtse gcig mdzad pas/ snyung
ba las grol cing / sgrub rgyud kyi bstan pa dar bar mdzad do/ /bla ma 'di'i rjes la/ chig rgyud kyi bka' rgya khrol te/ khong gi slob ma chos rje shangs ston dang / mkhas
btsun gzhon nu grub la sogs/mkhas grub mang du byon cing / slob ma'i mchog grub thob brgya rtsa brgyad grags pas/ chos rgyud nyin mo ltar phyogs kun du gsal la/ dar zhing
rgyas par mdzad pa lags so/ /rgyud pa rin chen bdun ma 'di bris pas/ /dge tshogs rin chen phyogs bcu kun khyab ste/ dal 'byor rin chen thob pa'i mi rnams dang / 'gro
kun rin chen brtson 'grus nyid gyur cig/ //

chos rgyal 'phags pa'i shes bya rab gsal las/ snod bcud kyi chags tshul mdor bsdus pa bzhugs so/ / oM swa sti/ bsam 'phel bla ma kun mkhyen zas gtsang sras/ /smra ba'i seng
ge 'jam dbyangs zhabs btud nas/ /de yi rnam 'phrul chos rgyal 'phags pa yis/ /mdo rgyud don bsdus shes bya'i gnas rnams kun/ /rab tu gsal byed bstan bcos brtsams pa las/
/mdor tsam bsdus pa 'di dag bdag gis bri/ /dang po rdul grangs 'gyur khyad brtsi ba ni/ bcang bzung gzhig tu med pa'i phra rab rdul/ /bdun 'gyur rdul phran lcags chu ri
bong lug /glang rdul nyi zer sro ma shig nas rdul/ /de bzhin re re bzhin du bdun 'gyur te/ /nas bdun sor tshigs bcu gnyis mtho gang la/ /mtho do khru gang khru bzhi 'dom
pa gang / /de dag lnga brgya rgyang grags de brgyad la/ /dpag tshad gcig tu brtsi ba rab gsal lugs/ /snod kyi chags tshul dang po stong pa la/ /phyogs bcu'i rlung g.yos dkyil
'khor rgya gram gyi/ /rngams su dpag tshad 'bum phrag bcu drug dang / /rgya khyon grangs med de yis brten pa'i steng / /chu yi dkyil 'khor zlum po mthug rngams la/ /chig
'bum rags chen thad kar sa ya gcig /gnyis 'bum gsum stong brgya phrag phyed dang lnga/ /de dag 'og gi rgya mtsho brgyad ldan chu/ /de bsrubs

spris ma gser gyi sa gzhi ni/ /rngams su dpag tshad sum 'bum nyis khri dang / /thad ka'i tshad ni 'og gi tshad dang mnyam/ /gnyis ka'i mthas skor thad la gsum 'gyur ro/ /rlung
gi dkyil 'khor mi mjed 'jig rten khams/ /sa chu'i dkyil 'khor gling bzhi ri rab gdan/ /gser gyi sa steng char phab rgya mtshor gyur/ /rlung gis bsrubs pa'i khams rab
'dus ri rab/ /'bring 'dus pa la gser gyi ri bdun dang / /tha ma'i lcags ri sna tshogs 'dus pa'i gling / /rim par chags zhing lhun po'i shar phyogs dngul/ /lho bai DUrya nub
la shel dmar po/ /byang phyogs gser dang ri bdun gser 'ba' zhig /gling bzhi gling phran dang brgyad phal cher ba/ khor yug lcags ri lcags la ri rab gyi/ /dpangs la dpag
tshad dag ni chig 'bum dang / /drug khri yod pa mtsho mtshams yar mar phyed/ /ri bdun mtho shos gnya' shing 'dzin gyi dpangs/ /dpag tshad bzhi khri de nas shol mda' 'dzin/
/seng ldeng 'dzin dang rta sna sdug ri dang / /rta sna rnam bdud mu khyud 'dzin rnams la/ /rim bzhin phyed mar phyi ma lcags ris dpangs/ /dpag tshad sum brgya phyed dang
bcu gsum yod/ /thad ka'i tshad rnams dpangs dang mnyam pa'o/ /ri bdun bar gyi mtsho bdun kha zheng la/ /nang ma dpag tshad brgyad khri de'i phyi mar/ /rim bzhin phyed
'phri ri rab ri bdun po/ /mtshor bcas gru bzhi lcags ri sgor mor gnas/ /mu khyud 'dzin dang lcags ri bar gyi tshad/ /dpag tshad sum 'bum nyi khri nyis stong yod/ /lcags
ri'i nang na ba tshwa can gyi mtsho/ /mtsho gcig rgya mtsho chen po bzhir grags pa/ /lhun po'i phyogs bzhi'i ngos kyi kha dog bzhin/ /mtsho dang gling rnams de dang mthun
pa'i

phyir/ /rgya mtsho de yi mtha' skor dpag tshad ni/ /sa ya phrag gsum drug 'bum bdun brgya dang / /lnga bcu yod cing de yi phyi rol gyi/ khor yug lcags ri mtha' skor sa ya gsum/
drug 'bum nyis stong drug brgya nyer lnga yod/ /ri rab lho phyogs 'dzam gling shing rta'i dbyibs/ /sog kha'i yu ba chu ngos bstan pa la/ /dpag tshad phyed dang bzhi
gzhan phyogs gsum la/ /stong phrag gnyis gnyis shar na rnga yab dang / /nub na rnga yab gzhan yod 'dzam gling dbus/ /ma ga dha nas byang du ri nag po/ /dgur rgyud gangs ri
spos ngad de yi phyir/ /spos ri ngad lngan de gnyis bar gyi mtsho/ /ma dros gru bzhi zab dang ngos de'i tshad/ /dpag tshad lnga bcu re re de yi chu/ /gtsang dang 'jam dang
snyog ma med mngar dang / dri zhim mgrin pa lto la mi gnod pa/ /yan lag brgyad dang ldan pa'i chu yin no/ /de la chu bo bzhi 'bab si ta dang / /ganggA sindhu pakShu zhes
pa'o/ /ma dros rtsa ba'i brag gi bya skyibs na/ /'dzam bu tri sha'i dpag bsam sdong bu las/ /'bras bu cher smin mtsho nang lhung ba'i sgra/ /'dzam bu zhes bya'i mtshon
pas 'dzam gling grags/ /shar gyi lus 'phags gling ni zla gam la/ /ri rab ngos bstan spyad kha dpag tshad ni/ /sum brgya lnga bcu grangs gzhan gsum drug re/ /byang na lus
dang lho na lus 'phags yod/ /de gsum gling gzhan rnams las rta la bdun/ /gyen du 'phags dang mi rnams gzugs bzang bas/ /lus 'phags po zhes grags pa de nas yin/ /byang na
sgra mi snyan ni gru bzhi la/ /ngos rer dpag tshad nyis stong nub phyogs na/ /sgra mi snyan dang shar na de'i zla ba/ /shing dang sha za'i skad kyis zhag bdun nas/ /'chi
'pho sgra 'byung de phyir sgra mi snyan/ /nub kyi ba glang spyod ni

zlum po yin/ /mtha' skor dag la dpag tshad bdun stong dang / /lnga brgya yod cing lho na g.yo ldan dang / /byang na lam mchog 'gro yod de yi ming / /phal cher ba glang rin
chen longs spyod pas/ /ba glang spyod zhes grags pa de yi phyir/ /ri bdun gling rnams ri bo thams cad kyang / /ri rab dang mtshungs thur du brgyad khri zug /ri rab mtsho
steng yan la bang rim bzhi/ /'og ma'i ngos der dpag tshad khri drug stong / /gong ma'i rim bzhin phyed de zhum pa'o/ /steng phyogs dpag tshad bzhi khri me shel la'ang / /nyi
ma'i dkyil 'khor thad kar dpag tshad grangs/ /lnga bcu rtsa gcig mtha' skor chig brgya dang / /lnga bcu rtsa gsum dpangs la dpag tshad drug /bco brgyad cha gcig yod pa
bar snang gnas/ /mthug rngams de bzhin chu shel las grub pa/ zla ba'i dkyil 'khor thad kar lnga bcu dang / /mtha' skor dpag tshad phyed dang nyis brgya'o/ /skar ma rin
chen sna tshogs las grub mang / /zlum po chung tshad rgyang grags gcig dang ni/ /'bring gsum che ba la drug mtha' skor la/ /rang rang thad ka'i gsum 'gyur dag tu 'dod/ /'di
nas dpag tshad lnga yan ri rab kyi/ /rtse man gnas shing grangs ka dung phyur gnyis/ /bye ba phrag brgyad sa ya lnga ru bzhed/ /bcud kyi sems can smin tshul stong gsum
'di/ /bskal ba mes bshig rjes la 'od gsal gyi/ /lha nas rim gyis tshe 'phos tshangs ris slebs/ /'jig rten spyi las tshangs pa bya ba byung / /de ni lha nas rim rgyud sgra
mi snyan/ /ba glang spyod dang lus 'phags 'dzam gling skyes/ /dud 'gro yi dwags dmyal ba mthar thug te/ /dmyal ba zhes bya 'jam gling 'di'i 'og tu/ /dpag tshad stong phrag
nyi shu gru bzhir gnas/ /yi dwags gnas

pa rgyal po'i khab kyi 'og /dpag tshad lnga brgyar grong khyer ser skya na/ /yi dwags gtso bo gshin rje chos rgyal yod/ /dud 'gro phal cher phyi yi rgya mtshor gnas/ kha 'thor
ba rnams lha mi'i yul na'ang yod/ /mi rnams gling bzhi gling g.yog brgyad po dang / /gser gling la sogs gling phran gzhan na'ang gnas/ /lha min gnas pa ri rab mtshor
bying ba'i/ khong seng la yod mthur la rim pa bzhin/ /gnas bzang chang gi ltung ba med pa tsam/ /ma rtogs lha dang lo ngo mnyam 'drar bshad/khams gsum sems can dbye ba 'di
lta te/ /mnar med dmyal ba yi dwags dud 'gro dang / /mi dang lha min 'dod pa'i lha drug man/ /'khrig pa zas nor chags pas 'dod khams zer/ /lha drug 'og ma rgyal chen rigs
bzhi'i 'khor/ /ri rab bang rim dang por gzhong thogs dang / /gnyis par 'phreng thogs gsum par stag nyos gnas/ /bzhi pa'i lha dang gnya' shing 'dzin ri yi/ /shar phyogs
yul 'khor srung na yul 'khor srung/ /byang phyogs lcang lo can na rnam thos sras/ /nub phyogs sna tshogs gzugs na mig mi bzang / /lho phyogs 'phags skyes po na 'phags skyes
rgyal/ /nyi zla skar ma lcags ri 'dzam gling gi/ ri dang ljon shing la gnas lha tshogs rnams/ /rgyal chen rigs bzhir cha stong sde tshan gcig/der rting ri rab zur bzhi'i
lcog de la/ /'phang du dpag tshad phyed dang lnga de 'phags/ /chu zheng brgya dang nyi shu rtsa lnga re/ /mtha' skor dpag tshad lnga brgyas skor ba na/ /gnod sbyin gsang
ba pa rnams gnas par bshad/ /de yi dbus na sum cu rtsa gsum ni/ /gser las grub pa'i grong khyer lta na sdug /dpag tshad phyed dang gnyis 'phags ngos re la/ /nyis stong
lnga brgya mtha' ma khris 'khor

ba'i/ /lcags ri dang bcas de dbus lha'i gnas/ /rnam rgyal khang bzangs gru bzhi gyen phyogs la/ /dpag tshad phyed dang lnga 'phags ngos re la/ /nyi brgya lnga bcu re yod de
dag na/ /nor lha mched brgyad drag po bcu gcig dang / /nyi ma bcu gnyis mtha' skar bu gnyis te/ /dbang po nyer dbang sum cu rtsa gsum dag /yod phyir lha gnas sum cu rtsa
gsum zer/ /brgya byin btsun mo'i sde sogs lha dbang ni/ /lha min bu mo rnams dang rnam par rol/ /de steng dpag tshad brgyad khri 'thab bral gnas/ /tshad ni ri rab ngos las
nyis 'gyur che/ /de yan 'thab rtsod dang bral 'thab bral zhes/ /de nas dpag tshad drug khri 'phags pa na/ /dga' ldan lha gnas 'thab bral gnyis 'gyur che/ /byams mgon theg
chen skyong bas dga' ldan zer/ /der steng dpag tshad gsum 'bum nyi khri na/ /'phrul dga'i lha gnas dga' ldan nyis 'gyur che/ /rang gi sprul nas spyod pas 'phrul dga'
zer/ /der steng dpag tshad drug 'bum bzhi khri na/ /gzhan 'phrul dbang byed 'phrul dga'i nyis 'gyur che/ /gzhan gyi sprul pa'i longs spyod dpag med la/ /bde bar spyod pas
gzhan 'phrul dbang byed zer/ /de man 'dod pa'i lha drug 'dod khams yin/ /der steng gzugs khams lha rigs bcu bdun ni/ /bsam gtan bzhis bsdus dang po tshangs ris dang / /'dun
na 'don dang tshangs pa chen po'o/ /gnyis pa 'od chung tshad med 'od gsal lo/ /gsur pa dge chung tshad med dge rgyas so/ /bzhi pa dag la rnam pa brgyad du 'byed/ /sprin
med bsod nams skyes dang 'bras bu che/ /de man so so skye bo'i gnas gzhan yin/ /mi che mi gdung gya nom snang ba dang / /shin tu mtho ba 'og min gnas dang lnga/ /

'phags pa'i gnas yin gtsang rigs lha lnga zer/ /bar khyad rgya khyon gnyis 'gyur yar yar che/ /bcu bdun pa de 'dod lha 'dod chags bral/ /gzugs la chags pas gzugs khams pa zhes
zer/ /de yi steng na gzugs med lha gnas bzhi/ /lus med ting 'dzin bye brag bzhi 'gyur te/ /nam mkha' mtha' yas skye mched rnam shes dang / /ci yang med dang 'du shes
med min rnams/ /gzugs med 'dod pa'i 'dod chags bcas pa'i phyir/ /gzugs med khams kyi lha ni bzhi zer ro/ /e ma srid pa'i rtser phyin lha thob kyang / /sems kyi gnas lugs
ma rtogs 'khrul ba spyod/ /zo chun 'khyud mo ji bzhin 'khor ba rnams/ /dal 'byor thob dus btsan sa 'dzin pa rigs/ /bskal ba dang lo zla zhag dus kyi thung mtha'i skad cig
ma la thug te/ de'ang / phra ba'i skad gcig ma'i tshad ni/ gyad kyis se gol gtogs pa gcig gi yun nam/ bud med 'bring po'i bal 'dab 'then nas 'phang la/ dkris pa'i yun de
brgya nyi shur bgos pa'i cha gcig yin par 'dod do/ /phra ba'i skad gcig ma de brgya nyi shu la rags pa'i skad gcig go /de drug cu la thang gcig go/ de sum cu la yud tsam
gcig de sum cu la nyin zhag gcig de sum cu la zla ba gcig zla ba bcu gnyis la lo gcig lo de/ bcu/ brgya/ stong / khri/ 'bum/ sa ya/ bye ba/ dung phyur/ ther 'bum rnams bcu
'gyur yin/ der rting zla bo dang bcas pa'i grangs kyi rnam grangs ni dpag tu med de/ mthar thug brjod du med pa'o/ /bskal ba drug zhes pa ni/ bar gyi bskal ba dang / chags
pa'i bskal ba dang / gnas pa'i bskal ba dang / 'jig pa'i bskal ba dang / stong pa'i bskal ba dang / bskal ba chen

po'o/ /bar bskal ces pa ni/ mi lo ther 'bum bcu la ther 'bum chen po gcig yong ba/ de la bar bskal gcig zer te/ de 'dra ba nyi shu'i yun la snod bcud 'jig nyi shu'i yun la
stong / nyi shu'i yun du chags/ nyi shu'i yun du gnas pa/ bar bskal brgyad cu po de rdzogs pa la/ bskal ba chen po gcig zer ro/ /dang por chags pa la bar bskal gcig 'gro
ba'i tshad ni/ rlung gi dkyil 'khor brtsams pa nas/ dmyal ba mnar med du sems can gcig skyes pa'i bar de yin cing / 'jig pa'i 'go brtsams pa nas/ mnar med du sems can gcig
kyang med pa'i dus de'ang / bar bskal gcig yin no/ /snod 'jig pa'i tshe mes 'jig pa dang / chus 'jig pa dang / rlung gis 'jig pa dag gsum las/ mthar rlung gis 'jig pa'i
dus su/ bsam gtan gsum pa'i gnas man 'jig te/ rlung chen pos ri rab kyang gtor nas yang du stong la/ gzhan rnams lta smos kyang ci dgos/ de ltar du thams cad zhig tshar
ba'i rjes la/ phyogs bcu'i rlung 'dus nas/ sra zhing brtan pa'i dkyil 'khor chags pa la brten nas/ chu'i dkyil 'khor dang / gser gyi sa gzhi la sogs snod kyi 'jig rten dang
/ bcud kyi sems can sngon ma ltar yar mar/ rim pa bzhin legs par chags so/ /chos rgyal 'phags pas mdo rgyud mtha' dag gis/ khyad par 'phags pa'i don bsdus bstan bcos ming
/ /shes bya rab gsal grags pa'i nyi ma yis/ /bdag blo'i mun pa bsal phyir snod bcud kyi/ /chags 'jig khams sum dbye ba mdor bsdus 'dis/ /dge bas 'gro rnams kun mkhyen
thob par shog/ //

yig tshang mkhas pa dga' byed kyi mdzad byang dang / smon lam bzhugs so/ oM swa sti/ rgyal ba'i bka' dang bstan 'dzin skyes bu yis/ /dgongs bzhed dang mthun 'dzam gling shas
che ba'i/ /lo paN mkhas grub chos rgyal rim pa dang / /stobs ldan rnams kyi thub bstan rgyas pa'i thabs/ /sna tshogs spel mdzad rnam thar bsgrigs pa yis/ /legs bshad mkhas
pa dga' byed yig tshang 'di/ /yig mkhan shAkya'i dge sten shri bhu ti/ /bha dra'i ming can g.yas ru stag tshang pa'i/ /shing pho stag la stag sna don rtser bkod/ /'di
yi dge ba rab dkar dri med des/ /rgyal ba'i bstan pa yun ring gnas pa dang / /'gro kun bla med byang chub myur thob shog /sngon chad bod 'dir mkhas mang gis bsdebs pa'i/
/yig tshang yig tshogs rgyas pa mang mod kyi/ /de dag kun kyang rin chen gser dang mtshungs/ /tshig gi nor bu rdog bsdus yi ge'i 'bru/ /dag gsal srad bur brgyus pa'i yig
tshang mchog /mdor bsdus don gsal 'dzam bu chu bo'i gser/ ji bzhin mkhas pa'i khyad nor 'di 'dra dkon/ /skal ldan dga' spro spel ba'i rgyur gyur cig /'di don mthong thos
dran pa'i skyes bu kun/ /chos rgyal yon mchod rnams la sems dad cing / /sangs rgyas bstan la

mchog tu mos pa dang / /rang gzhan dge la bskul ba'i rgyur gyur cig /mkhas mang rgyu skar dbus na nyi ma bzhin/ /gzhan phan 'od stong 'gyed pa'i yig tshang 'dis/ /blo ngan
mun nag rab rib phyir bsal nas/ /blo gros pad tshal rgyas pa'i rgyur gyur cig /blo gsal ri dwags gtso bo gdong lnga bzhin/ /smra ba'i phyogs la mi 'jigs yig tshang 'dis/
/ltas ngan wa skyes tshogs rnams zil mnan nas/ /phas rgol spobs pa 'joms pa'i rgyur gyur cig /zab yangs rgya mtsho'i skye bo'i khrod na ded dpon bzhin/ /gang la ci 'dod ster
ba'i yig tshang 'dis/ /blun rmongs dbul ba'i sdug bsngal kun bsal nas/ /'dod dgu'i gter kha 'byed pa'i rgyur gyur cig /nor 'tshol skye bo'i khrod na ded dpon bzhin/ /thabs
mkhas gru chen ldan pa'i yig tshang 'dis/ /'gro mang phan bde'i rlung gis rab bskyod nas/ /thar pa'i lam mchog stsol ba'i rgyur gyur cig /dge ba'i bsam pas phyogs kun
mtha' dag nas/ /zab bsdus legs par bsgrigs pa'i yig tshang 'dis/ /mkha' ltar khyab nas bstan pa'i bya ba kun/ /sgrub pa'i dmigs rkyen byed pa'i rgyur gyur cig /phyogs
gcig 'dus na 'dod dgu'i gter mdzod dang / /so sor 'thor na'ang rin chen ras ma bzhin/ /gang ltar gyur kyang phan byed yig tshang 'dis/ /'gro mang dge la bskul ba'i rgyur
gyur cig /'dod dgu'i bang mdzod legs bshad rgyan gyi spras/ /ngo mtshar gtam rgyud 'phreng ba'i drwa phyed 'phyangs/ /sangs rgyas byon tshul tog gi nyer mdzes pa'i/ /khang
bzangs kun 'dzoms de yi phyogs bzhi ru/ /da

lta'i skabs na bstan pa'i srog shing 'dzin/ /snyigs dus 'gro mgon chos rgyal rab brtan gyis/ /rnam thar nor bu'i rgyal mtshan cher btsugs nas/ /snyan grags ba dan g.yo ba'i
rgyur gyur cig /mdor na bstan dang 'gro la phan phyir du/ /lhag bsam rnam par dag pas bkod pa dang / /bla med dkon mchog gsum gyi bden pa'i mthus/ /ji ltar smon pa yid bzhin
'grub gyur cig /smra ba'i seng ge 'jam dbyangs mgon po'i sku/ /mtshan dpe'i gzi 'od 'khor tshogs sku tshe'i tshad/ /zhing khams 'phrin las bzang po ci 'dra ba/ /de 'dra
kho nar bdag sogs 'jug gyur cig /phyogs dus gnas skabs thams cad du dge legs chen po'i dpal gyis kun nas kun tu 'byor cing khyab gyur cig bcom ldan 'das de bzhin gshegs
pa dgra bcom pa yang dag par rdzogs pa'i sangs rgyas/ smon lam thams cad yongs su grub pa'i rgyal po phyag 'tshal lo/ /tadya thA/ oM dha ra dha ra bhan dha re swA hA/
zhes pa lan gcig brjod pas/ rang dang gzhan gyi don du/ smon lam btab pa thams cad gdon mi za bar 'grub par 'gyur ro/ /zhes mdo sde nas gsal bar gsungs so/ /dge legs 'phel
bar gyur cig rgya gar rgya nag li yul kha ba can/ /zas gtsang la sogs rgyal rabs mang po dang / /sa skya'i gdung rabs la sogs gangs can du/ /bla rabs byon tshul mdzad 'phrin
deb gter 'di/ /bstan la rab 'byams bo dhi dhwa dza yis/ /lhag bsam rnam par dag pas myur bar bris/ /'di bris pa las dge ba gang thob des/ /'gro la 'khor ba'i g.yang
sa rab bkan nas/ /sa dang lam gyi spangs rtogs myur rdzogs te/ /bcu gsum rdo rje 'dzin pa thob phyir bsngo// dge'o/ /bkra shis// //

